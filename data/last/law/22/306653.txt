
















พระราชบัญญัติ
อาวุธปืน
เครื่องกระสุนปืน วัตถุระเบิด
ดอกไม้เพลิง
และสิ่งเทียมอาวุธปืน
พ.ศ. ๒๔๙๐
                   
 
ในพระปรมาภิไธยสมเด็จพระเจ้าอยู่หัวภูมิพลอดุลยเดช
คณะผู้สำเร็จราชการแทนพระองค์
รังสิต
กรมขุนชัยนาทนเรนทร
พระยามานวราชเสวี
ให้ไว้ ณ วันที่
๓ กันยายน พ.ศ. ๒๔๙๐
เป็นปีที่ ๒
ในรัชกาลปัจจุบัน
 
โดยที่เป็นการสมควรปรับปรุงกฎหมายว่าด้วยอาวุธปืน
เครื่องกระสุนปืน วัตถุระเบิด และดอกไม้เพลิง กับควบคุมสิ่งเทียมอาวุธปืน
 
พระมหากษัตริย์โดยคำแนะนำและยินยอมของรัฐสภา
จึงมีพระบรมราชโองการให้ตราพระราชบัญญัติขึ้นไว้ ดังต่อไปนี้
 
มาตรา ๑  พระราชบัญญัตินี้เรียกว่า พระราชบัญญัติอาวุธปืน
เครื่องกระสุนปืนวัตถุระเบิด ดอกไม้เพลิง และสิ่งเทียมอาวุธปืน พ.ศ. ๒๔๙๐
 
มาตรา ๒[๑] 
พระราชบัญญัตินี้ให้ใช้บังคับตั้งแต่วันถัดจากวันประกาศในราชกิจจานุเบกษาเป็นต้นไป
 
มาตรา ๓  ให้ยกเลิก
(๑)
พระราชบัญญัติอาวุธปืน เครื่องกระสุนปืน วัตถุระเบิดและดอกไม้เพลิง พุทธศักราช
๒๔๗๗
(๒) พระราชบัญญัติอาวุธปืน เครื่องกระสุนปืน
วัตถุระเบิดและดอกไม้เพลิง แก้ไขเพิ่มเติม พุทธศักราช ๒๔๗๗
(๓) พระราชบัญญัติอาวุธปืน เครื่องกระสุนปืน
วัตถุระเบิดและดอกไม้เพลิง แก้ไขเพิ่มเติม พุทธศักราช ๒๔๗๗ (ฉบับที่ ๒)
(๔) พระราชบัญญัติอาวุธปืน เครื่องกระสุนปืน
วัตถุระเบิดและดอกไม้เพลิง (ฉบับที่ ๔) พุทธศักราช ๒๔๗๙
(๕) พระราชบัญญัติอาวุธปืน เครื่องกระสุนปืน
วัตถุระเบิดและดอกไม้เพลิง (ฉบับที่ ๕) พุทธศักราช ๒๔๘๔
และบรรดาบทกฎหมาย
กฎ และข้อบังคับอื่น ๆ ในส่วนที่มีบัญญัติไว้แล้วในพระราชบัญญัตินี้
หรือซึ่งขัดหรือแย้งกับบทแห่งพระราชบัญญัตินี้
 
มาตรา ๔  ในพระราชบัญญัตินี้
(๑)[๒] อาวุธปืน
หมายความรวมตลอดถึงอาวุธทุกชนิดซึ่งใช้ส่งเครื่องกระสุนปืนโดยวิธีระเบิดหรือกำลังดันของแก๊สหรืออัดลมหรือเครื่องกลไกอย่างใด
ซึ่งต้องอาศัยอำนาจของพลังงาน และส่วนหนึ่งส่วนใดของอาวุธนั้น ๆ
ซึ่งรัฐมนตรีเห็นว่าสำคัญและได้ระบุไว้ในกฎกระทรวง
(๒)[๓] เครื่องกระสุนปืน หมายความรวมตลอดถึงกระสุนโดด กระสุนปราย กระสุนแตก ลูกระเบิด ตอร์ปิโด
ทุ่นระเบิดและจรวด ทั้งชนิดที่มีหรือไม่มีกรดแก๊ส เชื้อเพลิง เชื้อโรค ไอพิษ
หมอกหรือควัน หรือกระสุน ลูกระเบิด ตอร์ปิโด ทุ่นระเบิดและจรวด
ที่มีคุณสมบัติคล้ายคลึงกัน หรือเครื่องหรือสิ่งสำหรับอัดหรือทำ
หรือใช้ประกอบเครื่องกระสุนปืน
(๓)[๔] วัตถุระเบิด คือ วัตถุที่สามารถส่งกำลังดันอย่างแรงต่อสิ่งห้อมล้อมโดยฉับพลันในเมื่อระเบิดขึ้น
โดยมีสิ่งเหมาะมาทำให้เกิดกำลังดัน
หรือโดยการสลายตัวของวัตถุระเบิดนั้นทำให้มีแรงทำลายหรือแรงประหาร
กับหมายความรวมตลอดถึงเชื้อประทุต่าง ๆ
หรือวัตถุอื่นใดอันมีสภาพคล้ายคลึงกันซึ่งใช้
หรือทำขึ้นเพื่อให้เกิดการระเบิดซึ่งรัฐมนตรีจะได้ประกาศระบุไว้ในราชกิจจานุเบกษา
(๔)
ดอกไม้เพลิง หมายความรวมตลอดถึงพลุ ประทัดไฟ
ประทัดลม และวัตถุอื่นใด อันมีสภาพคล้ายคลึงกัน
(๕)
สิ่งเทียมอาวุธปืน หมายความว่า
สิ่งซึ่งมีรูปและลักษณะอันน่าจะทำให้หลงเชื่อว่าเป็นอาวุธปืน
(๖)
มี หมายความว่า มีกรรมสิทธิ์หรือมีไว้ในครอบครองแต่ไม่หมายความถึงการที่อาวุธปืน
เครื่องกระสุนปืน
วัตถุระเบิดที่มีไว้โดยชอบด้วยกฎหมายและตกอยู่ในความครอบครองของบุคคลอื่นซึ่งไม่ต้องห้ามตามมาตรา
๑๓ แห่งพระราชบัญญัตินี้เท่าที่จำเป็นเพื่อรักษาสิ่งที่ว่านี้มิให้สูญหาย
(๗)
สั่ง หมายความว่า ให้บุคคลใดส่งหรือนำเข้ามาจากภายนอกราชอาณาจักร
(๘)
นำเข้า หมายความว่า
นำเข้ามาจากภายนอกราชอาณาจักรไม่ว่าโดยวิธีใด ๆ 
(๙)
รัฐมนตรี หมายความว่า
รัฐมนตรีผู้รักษาการตามพระราชบัญญัตินี้
 
มาตรา ๕[๕]  พระราชบัญญัตินี้ เว้นแต่มาตรา ๘ ทวิ
มิให้ใช้บังคับแก่
(๑)
อาวุธปืน เครื่องกระสุนปืน วัตถุระเบิด ดอกไม้เพลิง และสิ่งเทียมอาวุธปืน ของ
(ก)
ราชการทหารและตำรวจที่มีหรือใช้ในราชการ
(ข)
หน่วยราชการที่มีหรือใช้เพื่อป้องกันประเทศหรือรักษาความสงบเรียบร้อยของประชาชน
(ค)
หน่วยราชการหรือรัฐวิสาหกิจที่มีและใช้ในการป้องกันและรักษาทรัพย์สินอันสำคัญของรัฐ
(ง)
ราชการทหารและตำรวจตาม (ก) หรือหน่วยราชการตาม (ข)
ที่มอบให้ประชาชนมีและใช้เพื่อช่วยเหลือราชการของทหารและตำรวจ หรือของหน่วยราชการ
แล้วแต่กรณี
(๒)
อาวุธปืนและเครื่องกระสุนปืนประจำเรือเดินทะเล รถไฟและอากาศยานตามปกติ
ซึ่งได้แสดงและให้พนักงานศุลกากรตรวจตามกฎหมายแล้ว
(๓)
ดอกไม้เพลิงสัญญาณประจำเรือเดินทะเล อากาศยาน และสนามบินตามปกติ
หน่วยราชการหรือรัฐวิสาหกิจตามวรรคหนึ่ง
(๑) (ข) หรือ (ค) รวมทั้งชนิด ขนาดและการกำหนดจำนวน ตลอดจนการมีและใช้
การเก็บรักษา การพาติดตัว การซ่อมแซมหรือเปลี่ยนลักษณะ และการอย่างอื่นที่จำเป็นเพื่อการรักษาความปลอดภัยอันเกี่ยวกับ
อาวุธปืน เครื่องกระสุนปืน วัตถุระเบิด ดอกไม้เพลิง และสิ่งเทียมอาวุธปืน
ที่ให้หน่วยราชการหรือรัฐวิสาหกิจดังกล่าวมีและใช้หรือมอบให้ประชาชนมีและใช้เพื่อช่วยเหลือราชการนั้น
ให้เป็นไปตามที่กำหนดในกฎกระทรวง
 
มาตรา ๖[๖]  ให้นายกรัฐมนตรีและรัฐมนตรีว่าการกระทรวงมหาดไทยรักษาการตามพระราชบัญญัตินี้และให้มีอำนาจแต่งตั้งนายทะเบียนและเจ้าหน้าที่อื่น
และออกกฎกระทรวงในเรื่องต่อไปนี้ คือ
(๑) จำกัดชนิดและจำนวนอาวุธปืนของกระทรวงทบวงกรมอื่น
นอกจากของราชการทหารและตำรวจหรือหน่วยราชการตามมาตรา ๕ วรรคสอง
(๒) วางระเบียบการทะเบียน การขอและการออกใบอนุญาต
(๓)
กำหนดอัตราค่าธรรมเนียมซึ่งต้องไม่เกินอัตราในบัญชีท้ายพระราชบัญญัตินี้
(๔) กิจการอื่นเพื่อปฏิบัติการตามพระราชบัญญัตินี้[๗]
ในส่วนที่เกี่ยวกับการออกกฎกระทรวงตามวรรคหนึ่ง (๑) ตามมาตรา ๕ วรรคสอง
และตามมาตรา ๕๕ ให้รัฐมนตรีว่าการกระทรวงกลาโหมร่วมรักษาการตามพระราชบัญญัตินี้
และให้มีอำนาจออกกฎกระทรวงร่วมกับนายกรัฐมนตรีและรัฐมนตรีว่าการกระทรวงมหาดไทยด้วย[๘]
ในส่วนที่เกี่ยวกับการศุลกากร
ให้รัฐมนตรีว่าการกระทรวงการคลังรักษาการตามพระราชบัญญัตินี้ และให้มีอำนาจออกกฎกระทรวงเพื่อปฏิบัติการตามพระราชบัญญัตินี้ด้วย
กฎกระทรวงนั้นเมื่อประกาศในราชกิจจานุเบกษาแล้ว
ให้ใช้บังคับได้
 
หมวด ๑
อาวุธปืน
และเครื่องกระสุนปืน
                   
 
ส่วนที่ ๑
อาวุธปืน
และเครื่องกระสุนปืนส่วนบุคคล
                   
 
มาตรา ๗  ห้ามมิให้ผู้ใดทำ ซื้อ มี ใช้ สั่ง
หรือนำเข้า ซึ่งอาวุธปืนหรือเครื่องกระสุนปืน
เว้นแต่จะได้รับใบอนุญาตจากนายทะเบียนท้องที่
 
มาตรา ๘ 
ห้ามมิให้ผู้ใดมีเครื่องกระสุนปืนซึ่งมิใช่สำหรับใช้กับอาวุธปืนที่ตนได้รับใบอนุญาตให้มีและใช้
 
มาตรา ๘ ทวิ[๙]  ห้ามมิให้ผู้ใดพาอาวุธปืนติดตัวไปในเมือง
หมู่บ้าน หรือทางสาธารณะโดยไม่ได้รับใบอนุญาตให้มีอาวุธปืนติดตัว
เว้นแต่เป็นกรณีที่ต้องมีติดตัวเมื่อมีเหตุจำเป็นและเร่งด่วนตามสมควรแก่พฤติการณ์
ไม่ว่ากรณีใด
ห้ามมิให้พาอาวุธปืนไปโดยเปิดเผย หรือพาไปในชุมนุมชนที่ได้จัดให้มีขึ้น
เพื่อนมัสการ การรื่นเริง การมหรสพ หรือการอื่นใด
ความในมาตรานี้
มิให้ใช้บังคับแก่
(๑)
เจ้าพนักงานผู้มีหน้าที่รักษาความสงบเรียบร้อยของประชาชน ทหารและตำรวจ
ซึ่งอยู่ในระหว่างการปฏิบัติหน้าที่
(๒)
ข้าราชการ พนักงาน หรือลูกจ้างของหน่วยราชการหรือรัฐวิสาหกิจตามมาตรา ๕ วรรคหนึ่ง
(๑) (ข) หรือ (ค) ซึ่งอยู่ในระหว่างการปฏิบัติหน้าที่เพื่อการป้องกันประเทศ หรือรักษาความสงบเรียบร้อยของประชาชนหรือรักษาทรัพย์สินอันสำคัญของรัฐ
(๓)
ประชาชนผู้ได้รับมอบให้มีและใช้ตามมาตรา ๕ วรรคหนึ่ง (๑) (ง)
ซึ่งอยู่ในระหว่างการช่วยเหลือราชการและมีเหตุจำเป็นต้องมี และใช้อาวุธปืนในการนั้น[๑๐]
 
มาตรา ๙  ใบอนุญาตให้มีและใช้อาวุธปืน
และเครื่องกระสุนปืน ให้ออกให้แก่บุคคลสำหรับใช้ในการป้องกันตัวหรือทรัพย์สิน
หรือในการกีฬาหรือยิงสัตว์
ใบอนุญาตนั้นให้ออกสำหรับอาวุธปืนแต่ละกระบอก
 
มาตรา ๑๐  อาวุธปืนที่ได้ออกใบอนุญาตให้ตามมาตราก่อน
ให้นายทะเบียนทำเครื่องหมายประจำอาวุธปืนนั้นไว้ตามที่กำหนดในกฎกระทรวง
 
มาตรา ๑๑ 
ใบอนุญาตให้มีอาวุธปืนไว้เพื่อเก็บให้ออกได้สำหรับอาวุธปืนที่นายทะเบียนเห็นว่าชำรุดจนใช้ยิงไม่ได้หรืออาวุธปืนแบบพ้นสมัย
หรืออาวุธปืนซึ่งได้รับเป็นรางวัลจากการแข่งขันยิงปืนในทางราชการ
 
มาตรา ๑๒  อาวุธปืนซึ่งได้รับอนุญาตให้มีไว้เพื่อเก็บนั้น
ห้ามมิให้ยิงและห้ามมิให้มีเครื่องกระสุนปืนไว้สำหรับอาวุธปืนนั้น
 
มาตรา ๑๓  ห้ามมิให้ออกใบอนุญาตตามความในหมวดนี้แก่
(๑)
บุคคลซึ่งต้องโทษจำคุกสำหรับความผิดตามกฎหมายลักษณะอาญา ดังต่อไปนี้
(ก)
มาตรา ๙๗ ถึงมาตรา ๑๑๑ มาตรา ๑๒๐ มาตรา ๑๗๗ ถึงมาตรา ๑๘๓ มาตรา ๒๔๙ มาตรา ๒๕๐
หรือมาตรา ๒๙๓ ถึงมาตรา ๓๐๓
(ข)
มาตรา ๒๕๔ ถึงมาตรา ๒๕๗ และพ้นโทษยังไม่เกิน ๕ ปี
นับแต่วันพ้นโทษถึงวันยื่นคำขอใบอนุญาต
เว้นแต่ในกรณีความผิดที่กระทำโดยความจำเป็นหรือเพื่อป้องกันหรือโดยถูกยั่วโทสะ
(๒)
บุคคลซึ่งต้องโทษจำคุกสำหรับความผิดอันเป็นการฝ่าฝืนต่อพระราชบัญญัติอาวุธปืน
เครื่องกระสุนปืน วัตถุระเบิด และดอกไม้เพลิง พุทธศักราช ๒๔๗๗ มาตรา ๑๑ มาตรา ๒๒
มาตรา ๒๙ หรือมาตรา ๓๓ หรือพระราชบัญญัตินี้ มาตรา ๗ มาตรา ๒๔ มาตรา ๓๓ หรือมาตรา
๓๘
(๓)
บุคคลซึ่งต้องโทษจำคุกตั้งแต่สองครั้งขึ้นไปในระหว่างห้าปีนับย้อนขึ้นไปจากวันยื่นคำขอ
สำหรับความผิดอย่างอื่นนอกจากที่บัญญัติไว้ใน (๑) และ (๒)
เว้นแต่ความผิดที่ได้กระทำโดยประมาทหรือความผิดลหุโทษ
(๔)
บุคคลซึ่งยังไม่บรรลุนิติภาวะ
(๕)
บุคคลซึ่งไม่สามารถจะใช้อาวุธปืนได้โดยกายพิการหรือทุพพลภาพ
เว้นแต่จะมีไว้เพื่อเก็บตามมาตรา ๑๑
(๖)
บุคคลซึ่งเป็นคนไร้ความสามารถหรือเป็นคนเสมือนไร้ความสามารถหรือปรากฏว่าเป็นคนวิกลจริต
หรือจิตฟั่นเฟือนไม่สมประกอบ
(๗)
บุคคลซึ่งไม่มีอาชีพและรายได้
(๘)
บุคคลซึ่งไม่มีที่อยู่เป็นหลักแหล่ง
(๙)
บุคคลซึ่งมีความประพฤติชั่วอย่างร้ายแรงอันอาจกระทบกระเทือนถึงความสงบเรียบร้อยของประชาชน
สำหรับใบอนุญาตให้มีและใช้อาวุธปืน
ห้ามมิให้ออกให้แก่บุคคลซึ่งมีชื่อในทะเบียนบ้านตามกฎหมายว่าด้วยการทะเบียนราษฎร
และมีถิ่นที่อยู่ประจำในท้องที่ที่บุคคลนั้นขออนุญาต น้อยกว่าหกเดือน[๑๑]
 
มาตรา ๑๔  บุคคลใดมีความประสงค์ให้ผู้อื่นมีและใช้อาวุธปืน
หรือเครื่องกระสุนปืน สำหรับรักษาทรัพย์สินของตนอันจักต้องใช้ให้ผู้อื่นดูแล
หรือจักต้องสั่ง นำเข้า
หรือซื้ออาวุธปืนหรือเครื่องกระสุนปืนเพื่อความประสงค์เช่นว่านั้น
อาจขอรับหนังสืออนุญาตพิเศษจากนายทะเบียนท้องที่ที่บุคคลนั้นมีถิ่นที่อยู่
หนังสืออนุญาตนี้นายทะเบียนจะออกให้ได้แต่โดยอนุมัติของเจ้าพนักงานซึ่งรัฐมนตรีแต่งตั้งไว้
ผู้จะรับมอบอาวุธปืนตามความในวรรคก่อน
ต้องเป็นผู้ไม่ต้องห้ามตามมาตรา ๑๓
 
มาตรา ๑๕  ในการสั่งอาวุธปืน
หรือเครื่องกระสุนปืนตามหมวดนี้ ให้นำมาตรา ๓๐ และมาตรา ๓๑ มาใช้บังคับโดยอนุโลม
 
มาตรา ๑๖ 
ในการนำเข้าซึ่งอาวุธปืนหรือเครื่องกระสุนปืน
ให้ผู้นำเข้าแจ้งเป็นหนังสือและส่งมอบอาวุธปืนหรือเครื่องกระสุนปืนไว้แก่พนักงานศุลกากร
ณ ด่านที่แรกมาถึงจากนอกราชอาณาจักร
เว้นแต่ในกรณีซึ่งรัฐมนตรีว่าการกระทรวงการคลังกำหนดให้มอบแก่พนักงานศุลกากร ณ
ด่านอื่น
เมื่อพนักงานศุลกากรได้รับหนังสือแจ้งและรับมอบอาวุธปืนหรือเครื่องกระสุนปืนไว้แล้ว
ให้แจ้งเป็นหนังสือไปยังนายทะเบียนท้องที่ที่ใกล้ที่สุด
แต่ถ้าผ่านเข้ามาในท้องที่ที่ไม่มีด่านศุลกากร
ให้ผู้นำเข้าแจ้งเป็นหนังสือและส่งมอบอาวุธปืนหรือเครื่องกระสุนปืนไว้แก่นายทะเบียนท้องที่
หรือผู้ทำการแทนนายทะเบียนท้องที่ที่ใกล้ที่สุดโดยไม่ชักช้า
 
มาตรา ๑๗  ภายในกำหนดเก้าสิบวัน
นับแต่วันส่งมอบอาวุธปืนหรือเครื่องกระสุนปืนแก่พนักงานศุลกากรหรือนายทะเบียนท้องที่ตามมาตรา
๑๖ ในกรณีที่ผู้นำเข้ายังไม่ได้รับอนุญาต
ให้ผู้นำเข้ายื่นคำขอรับใบอนุญาตนำเข้าซึ่งอาวุธปืนหรือเครื่องกระสุนปืนนั้นต่อนายทะเบียนท้องที่ที่ตนมีถิ่นที่อยู่
ถ้านายทะเบียนอนุญาตให้นำเข้าซึ่งอาวุธปืนหรือเครื่องกระสุนปืน
ให้ผู้นำเข้าขอรับใบอนุญาตภายในกำหนดหกสิบวัน นับแต่วันรับแจ้งความการอนุญาตนั้นเป็นหนังสือ
ถ้านายทะเบียนไม่อนุญาตให้สั่งเป็นหนังสือ
ให้ผู้นำเข้าส่งกลับออกนอกราชอาณาจักรซึ่งอาวุธปืนหรือเครื่องกระสุนปืนนั้นภายในกำหนดเวลาไม่น้อยกว่าสามสิบวันและไม่เกินหกเดือน
นับแต่วันที่ผู้นำเข้าได้รับคำสั่ง ในกรณีที่ไม่สามารถแจ้งคำสั่งให้ผู้นำเข้าทราบได้
ให้นายทะเบียนโฆษณาคำสั่งนั้นทางหนังสือพิมพ์และปิดประกาศในที่เปิดเผยเป็นเวลาไม่น้อยกว่าเจ็ดวัน
เมื่อพ้นกำหนดให้ถือว่าผู้นำเข้าได้ทราบคำสั่งนั้นแล้ว
 
มาตรา ๑๘ 
ถ้าอาวุธปืนหรือเครื่องกระสุนปืนซึ่งได้มอบไว้แก่พนักงานศุลกากรหรือนายทะเบียนท้องที่ตามมาตรา
๑๖
เป็นของสำหรับใช้ส่วนตัวโดยปกติของผู้นำเข้าซึ่งเดินทางผ่านหรือจะอยู่ในราชอาณาจักรชั่วคราว
ให้พนักงานศุลกากรหรือนายทะเบียนท้องที่ แล้วแต่กรณี
รักษาไว้จนเมื่อผู้นำเข้านั้นจะออกไปนอกราชอาณาจักรจึงคืนให้
แต่ถ้าผู้นำเข้าประสงค์จะใช้อาวุธปืนหรือเครื่องกระสุนปืนนั้นระหว่างที่อยู่ในราชอาณาจักร
ก็ให้ขอรับใบอนุญาตให้มีและใช้ชั่วคราวต่อนายทะเบียนท้องที่หรือเจ้าพนักงาน
ซึ่งรัฐมนตรีจะได้กำหนดขึ้นเพื่อการนี้
 
มาตรา ๑๙ 
ถ้าผู้นำเข้าซึ่งอาวุธปืนหรือเครื่องกระสุนปืนมิได้ยื่นคำขอรับใบอนุญาตภายในกำหนดเก้าสิบวันนับแต่วันส่งมอบ
หรือในกรณีที่นายทะเบียนท้องที่อนุญาตให้นำเข้าแล้ว
ผู้นำเข้าไม่มารับใบอนุญาตภายในกำหนดหกสิบวัน
นับแต่วันที่นายทะเบียนสั่งอนุญาตหรือมิได้ส่งกลับออกนอกราชอาณาจักรซึ่งอาวุธปืนหรือเครื่องกระสุนปืนตามมาตรา
๑๗ หรือเมื่อได้รับอนุญาตให้นำเข้าซึ่งอาวุธปืนหรือเครื่องกระสุนปืนแล้วไม่มารับอาวุธปืนหรือเครื่องกระสุนปืนนั้นไปจากพนักงานศุลกากรหรือนายทะเบียนท้องที่จนพ้นกำหนดอายุใบอนุญาต
หรือผู้นำเข้าซึ่งได้เดินทางผ่านหรือจะอยู่ในราชอาณาจักรชั่วคราวไม่รับคืนอาวุธปืนหรือเครื่องกระสุนปืนไปเมื่อออกนอกราชอาณาจักร
ให้อาวุธปืนหรือเครื่องกระสุนปืนนั้นตกเป็นของแผ่นดิน
 
มาตรา ๒๐  อาวุธปืนที่สั่งหรือนำเข้า
เมื่อได้รับมอบไปจากพนักงานศุลกากรแล้ว
ให้ผู้รับใบอนุญาตนำไปขออนุญาตมีและใช้ต่อนายทะเบียนท้องที่ภายในสามสิบวันนับแต่วันที่รับมอบไปจากพนักงานศุลกากร
 
มาตรา ๒๑  ถ้าอาวุธปืนที่ได้รับอนุญาตแล้วถูกทำลายหรือสูญหายโดยเหตุใด
ๆ ก็ดี
ให้ผู้รับใบอนุญาตแจ้งเหตุและส่งมอบใบอนุญาตต่อนายทะเบียนท้องที่ซึ่งตนอยู่หรือที่เกิดเหตุภายในสิบห้าวันนับแต่วันทราบเหตุ
 
มาตรา ๒๒[๑๒]  ให้เจ้าพนักงานต่อไปนี้
มีอำนาจออกใบอนุญาตให้แก่บุคคลที่ได้รับใบอนุญาตให้มีและใช้อาวุธปืน
มีอาวุธปืนติดตัวไปได้ตามความที่บัญญัติไว้ในพระราชบัญญัตินี้
(๑)
อธิบดีกรมตำรวจ สำหรับในเขตกรุงเทพมหานคร และทั่วราชอาณาจักร
(๒)
ผู้ว่าราชการจังหวัด เฉพาะภายในเขตจังหวัดของตน
และเฉพาะผู้ที่มีถิ่นที่อยู่ในเขตจังหวัดนั้น
เพื่อรักษาความสงบเรียบร้อยของประชาชน
หรือถ้าผู้รับใบอนุญาตแสดงตนให้เป็นที่หวาดเสียวต่อประชาชน
ผู้ออกใบอนุญาตจะสั่งพักใช้ใบอนุญาตที่ออกให้ตามมาตรานี้โดยมีกำหนดระยะเวลา
หรือจะสั่งเพิกถอนเสียก็ได้
 
มาตรา ๒๓ 
ใบอนุญาตสำหรับอาวุธปืนหรือเครื่องกระสุนปืน
ตามความในส่วนนี้จะออกได้แต่ตามประเภทและมีกำหนดอายุ ดังต่อไปนี้
(๑)
ใบอนุญาตให้ทำ
ให้ออกได้เฉพาะสำหรับทำดินปืนมีควันสำหรับใช้เองและเฉพาะผู้ที่ได้รับใบอนุญาตให้มีและใช้อาวุธปืนซึ่งใช้ดินปืนมีควัน
มีอายุตลอดเวลาที่ผู้นั้นมีใบอนุญาตให้มีและใช้อาวุธปืนนั้นอยู่
(๒)
ใบอนุญาตให้ซื้อ มีอายุหกเดือนนับแต่วันออก
(๓)
ใบอนุญาตให้มีและใช้อาวุธปืนและเครื่องกระสุนปืน
มีอายุตลอดเวลาที่ผู้รับใบอนุญาตเป็นเจ้าของอาวุธปืนนั้น
(๔)
ใบอนุญาตให้มีและใช้อาวุธปืน
และเครื่องกระสุนปืนชั่วคราวมีอายุหกเดือนนับแต่วันออก
(๕)
ใบอนุญาตให้สั่ง หรือนำเข้า มีอายุหนึ่งปีนับแต่วันออก
(๖)
ใบอนุญาตให้มีอาวุธปืนไว้เพื่อเก็บ
มีอายุตลอดเวลาที่ผู้รับใบอนุญาตมีอาวุธปืนนั้นไว้เพื่อเก็บ
(๗)
ใบอนุญาตให้มีอาวุธปืนติดตัว มีอายุหนึ่งปีนับแต่วันออก
 
ส่วนที่ ๒
อาวุธปืนและเครื่องกระสุนปืนสำหรับการค้า
                   
 
มาตรา ๒๔  ห้ามมิให้ผู้ใด ทำ ประกอบ ซ่อมแซม เปลี่ยนลักษณะ
สั่ง นำเข้า มี หรือจำหน่าย ซึ่งอาวุธปืนหรือเครื่องกระสุนปืนสำหรับการค้า
เว้นแต่จะได้รับใบอนุญาตจากนายทะเบียนท้องที่
 
มาตรา ๒๕  ใบอนุญาตให้ทำ ประกอบ ซ่อมแซม
เปลี่ยนลักษณะ มี หรือจำหน่ายอาวุธปืนหรือเครื่องกระสุนปืนสำหรับการค้านั้น
เมื่อได้รับอนุมัติจากรัฐมนตรีแล้วจึงให้นายทะเบียนท้องที่ออกให้
 
มาตรา ๒๖ 
ห้ามมิให้ออกใบอนุญาตตามความในส่วนนี้แก่บุคคลต่อไปนี้
(๑)
บุคคลที่ต้องห้ามตามมาตรา ๑๓
(๒)
บุคคลที่ต้องคำพิพากษาของศาล ให้ปรับตั้งแต่สองครั้งขึ้นไป
หรือจำคุกแม้แต่ครั้งเดียว ฐานกระทำความผิดต่อพระราชบัญญัติอาวุธปืน
เครื่องกระสุนปืน วัตถุระเบิดและดอกไม้เพลิง พุทธศักราช ๒๔๗๗ หรือพระราชบัญญัตินี้
และพ้นโทษครั้งสุดท้ายยังไม่เกินสิบปีนับแต่วันพ้นโทษถึงวันยื่นคำขอใบอนุญาต
 
มาตรา ๒๗  โดยอนุมัติของรัฐมนตรี
นายทะเบียนท้องที่จะกำหนดเงื่อนไขลงในใบอนุญาตว่าด้วยกำหนดเวลาการจำหน่าย การเก็บรักษาอาวุธปืนและเครื่องกระสุนปืนก็ได้ตามสมควร
 
มาตรา ๒๘  ผู้รับใบอนุญาตตามความในส่วนนี้
ต้องทำบัญชีตามที่กำหนดไว้ในกฎกระทรวงทั้งต้องรับผิดชอบรักษาอาวุธปืนและเครื่องกระสุนปืนที่มีอยู่ให้ตรงกับบัญชีเช่นว่านั้น
 
มาตรา ๒๙  ผู้รับใบอนุญาตให้ทำหรือประกอบอาวุธปืนหรือเครื่องกระสุนปืนต้องปฏิบัติตามเงื่อนไขที่กำหนดไว้ในกฎกระทรวง
 
มาตรา ๓๐  ผู้รับอนุญาตให้สั่งอาวุธปืน
หรือเครื่องกระสุนปืน
ต้องนำใบอนุญาตนั้นไปแสดงต่ออธิบดีกรมศุลกากรหรือเจ้าพนักงานซึ่งอธิบดีกรมศุลกากรมอบหมายเพื่อการนี้ก่อนสั่ง
 
มาตรา ๓๑ 
เมื่ออาวุธปืนหรือเครื่องกระสุนปืนตามใบอนุญาตให้สั่งเข้ามาถึงแล้ว
ถ้าไม่มีผู้รับไปจากกรมศุลกากรภายในกำหนดสี่เดือนนับแต่วันเข้ามาถึง
ให้เจ้าพนักงานศุลกากรแจ้งเป็นหนังสือแก่ผู้รับใบอนุญาต แต่ถ้าส่งหนังสือนั้นไม่ได้
ก็ให้แจ้งแก่เจ้าของยานพาหนะหรือผู้ขนส่งที่นำเข้าให้ส่งกลับออกนอกราชอาณาจักรภายในกำหนดสามสิบวันนับแต่วันที่ได้รับหนังสือนั้น
มิฉะนั้นให้อาวุธปืนหรือเครื่องกระสุนปืนนั้นตกเป็นของแผ่นดิน
 
มาตรา ๓๒  อาวุธปืนที่สั่งหรือนำเข้า
เมื่อได้รับมอบไปจากพนักงานศุลกากรแล้วให้ผู้รับใบอนุญาตนำไปจดทะเบียนยังนายทะเบียนท้องที่ภายในกำหนดสามสิบวัน
นับแต่วันที่รับมอบไปจากพนักงานศุลกากร
และให้นายทะเบียนทำเครื่องหมายประจำอาวุธปืนนั้นไว้ตามที่กำหนดไว้ในกฎกระทรวง

มาตรา ๓๓  ผู้ที่ได้รับใบอนุญาตให้ซ่อมแซม
หรือเปลี่ยนลักษณะอาวุธปืนจะทำการเช่นว่านี้ได้แต่เฉพาะแก่อาวุธปืนที่มีผู้ได้รับใบอนุญาตให้มีและใช้
และเมื่ออาวุธปืนนั้นมีเครื่องหมายถูกต้องตามใบอนุญาต
 
มาตรา ๓๔ 
ห้ามมิให้จำหน่ายอาวุธปืนหรือเครื่องกระสุนปืนแก่ผู้ที่ไม่ได้รับใบอนุญาตให้ซื้อหรือมีและใช้อาวุธปืนและเครื่องกระสุนปืน
 
มาตรา ๓๕  ผู้ซึ่งได้รับใบอนุญาตให้ซ่อมแซม
เปลี่ยนลักษณะ หรือมี และจำหน่ายอาวุธปืนหรือเครื่องกระสุนปืนนั้น
จะทำการเช่นว่านี้ได้แต่เฉพาะภายในสถานที่ซึ่งระบุไว้ในใบอนุญาต
และเมื่อจะย้ายสถานที่ทำการจะต้องได้รับอนุญาตเป็นหนังสือจากนายทะเบียนท้องที่เสียก่อน
 
มาตรา ๓๖  ใบอนุญาตตามความในส่วนนี้ มีอายุหนึ่งปีนับแต่วันออก
 
มาตรา ๓๗  ผู้รับใบอนุญาตคนใด
ใบอนุญาตสิ้นอายุและไม่ได้ต่ออายุอีก
ต้องจัดการจำหน่ายอาวุธปืนหรือเครื่องกระสุนปืนที่มีอยู่
หรือส่งออกนอกราชอาณาจักรให้หมดภายในกำหนดหกเดือน นับแต่วันที่ใบอนุญาตสิ้นอายุ ในระหว่างเวลานั้น
ถ้านายทะเบียนท้องที่เห็นสมควรเพื่อความสงบเรียบร้อยของประชาชน
จะเรียกมาเก็บรักษาเสียเอง หรือเข้าควบคุมการเก็บรักษาก็ได้
แต่ต้องให้เจ้าของได้รับความสะดวกตามสมควรในอันที่จะจัดการจำหน่ายหรือส่งออกนอกราชอาณาจักรซึ่งอาวุธปืนหรือเครื่องกระสุนปืนนั้น
เมื่อครบกำหนดหกเดือนแล้ว
ถ้ายังจำหน่ายหรือส่งออกนอกราชอาณาจักรไม่หมดให้ผู้รับใบอนุญาตส่งมอบอาวุธปืนและเครื่องกระสุนปืนที่เหลืออยู่แก่นายทะเบียนท้องที่ภายในกำหนดเจ็ดวัน
เมื่อได้รับมอบอาวุธปืนและเครื่องกระสุนปืนตามวรรคสองแล้ว
ให้นายทะเบียนจัดการขายทอดตลาดอาวุธปืนและเครื่องกระสุนปืนนั้นภายหลังที่ได้ประกาศขายทอดตลาดและแจ้งให้เจ้าของทราบแล้วตามสมควร
ได้เงินสุทธิเท่าใดให้ส่งมอบแก่เจ้าของ
 
หมวด ๒
วัตถุระเบิด
                   
 
มาตรา ๓๘ 
ห้ามมิให้ผู้ใด ทำ ซื้อ มี ใช้ สั่ง นำเข้า ค้า หรือจำหน่ายด้วยประการใด ๆ ซึ่งวัตถุระเบิด
เว้นแต่ได้รับใบอนุญาตจากนายทะเบียนท้องที่
นายทะเบียนจะออกใบอนุญาตได้ต่อเมื่อได้รับอนุมัติจากรัฐมนตรี
 
มาตรา ๓๙ 
ห้ามมิให้ออกใบอนุญาตตามความในหมวดนี้แก่บุคคลที่ต้องห้ามตามมาตรา ๑๓
หรือมาตรา ๒๕ แล้วแต่กรณี
 
มาตรา ๔๐  โดยอนุมัติของรัฐมนตรี
นายทะเบียนท้องที่อาจกำหนดเงื่อนไขลงในใบอนุญาตว่าด้วยการเก็บรักษาวัตถุระเบิดได้ตามที่เห็นสมควร
 
มาตรา ๔๑  ในการทำ สั่ง นำเข้า มี
หรือค้าซึ่งวัตถุระเบิดให้นำมาตรา ๑๖ มาตรา ๑๗ มาตรา ๑๘ มาตรา ๑๙ มาตรา ๒๗ มาตรา
๒๘ มาตรา ๒๙ มาตรา ๓๐ มาตรา ๓๔ มาตรา ๓๕ และมาตรา ๓๗ มาใช้บังคับโดยอนุโลม
 
มาตรา ๔๒  ในกรณีที่สั่งหรือนำเข้าซึ่งวัตถุระเบิด
และเจ้าพนักงานเป็นผู้เก็บรักษาวัตถุระเบิดไว้
ถ้าผู้สั่งหรือนำเข้าไม่นำใบอนุญาตให้มีและใช้มารับเอาไปภายในหนึ่งปีนับแต่วันที่เข้ามาถึงในกรณีที่มิใช่สำหรับการค้า
หรือภายในสองปีนับแต่วันที่เข้ามาถึงในกรณีสำหรับการค้า
ให้วัตถุระเบิดนั้นตกเป็นของแผ่นดิน
 
มาตรา ๔๓ 
ห้ามมิให้ย้ายวัตถุระเบิดจากที่แห่งหนึ่งไปยังอีกแห่งหนึ่ง
เว้นแต่ได้รับหนังสืออนุญาตจากเจ้าพนักงานซึ่งรัฐมนตรีกำหนดไว้
และในการย้ายต้องปฏิบัติตามเงื่อนไขในหนังสืออนุญาตนั้นด้วย
 
มาตรา ๔๔  ผู้สั่งหรือนำเข้าซึ่งวัตถุระเบิด
ในกรณีที่เจ้าพนักงานเป็นผู้เก็บรักษาต้องเสียค่าธรรมเนียมการเก็บรักษาตามที่กำหนดไว้ในกฎกระทรวง
เพื่อป้องกันภยันตราย
เจ้าพนักงานผู้เก็บรักษาวัตถุระเบิด จะเอาวัตถุระเบิดนั้นไปทำการตรวจ
และถ้าจำเป็นจะทำลายเสียก็ได้
 
มาตรา ๔๕  ใบอนุญาตที่ออกให้ตามความในหมวดนี้
มีอายุใช้ได้หนึ่งปีนับแต่วันออก
 
มาตรา ๔๖ 
บทบัญญัติในหมวดนี้ไม่ใช้บังคับแก่เครื่องกระสุนปืนและดอกไม้เพลิงตามที่บัญญัติไว้ในหมวดอื่น
 
หมวด ๓
ดอกไม้เพลิง
                   
 
มาตรา ๔๗  ห้ามมิให้ผู้ใดทำ สั่ง นำเข้า
หรือค้าซึ่งดอกไม้เพลิง เว้นแต่จะได้รับใบอนุญาตจากนายทะเบียนท้องที่
 
มาตรา ๔๘  ในการทำ สั่ง นำเข้า
หรือค้าดอกไม้เพลิงให้นำมาตรา ๑๖ มาตรา ๑๗ มาตรา ๑๘ มาตรา ๑๙ มาตรา ๒๗ มาตรา ๒๘
มาตรา ๒๙ มาตรา ๓๐ มาตรา ๓๑ มาตรา ๓๕ และมาตรา ๓๗ มาใช้บังคับโดยอนุโลม
 
มาตรา ๔๙  โดยอนุมัติของรัฐมนตรี
นายทะเบียนท้องที่อาจกำหนดเงื่อนไขลงในใบอนุญาตว่าด้วยการเก็บรักษาดอกไม้เพลิงก็ได้ตามสมควร
 
มาตรา ๕๐ 
ใบอนุญาตที่ออกให้ตามความในหมวดนี้มีอายุใช้ได้หนึ่งปีนับแต่วันออก
 
มาตรา ๕๑  ถ้าปรากฏว่าที่เก็บ ทำ หรือค้าดอกไม้เพลิง
อาจเป็นอันตรายแก่ประชาชน
เพื่อความปลอดภัยนายทะเบียนท้องที่จะสั่งให้ผู้รับใบอนุญาตจัดการตามความจำเป็นหรือจะให้ย้ายสถานที่นั้นเสียก็ได้
 
หมวด ๔
สิ่งเทียมอาวุธปืน
                   
 
มาตรา ๕๒  ห้ามมิให้ผู้ใดสั่ง นำเข้า
หรือค้าซึ่งสิ่งเทียมอาวุธปืน เว้นแต่ได้รับใบอนุญาตจากนายทะเบียนท้องที่
 
มาตรา ๕๓  ในการสั่ง นำเข้า
หรือค้าสิ่งเทียมอาวุธปืน ให้นำมาตรา ๑๖ มาตรา ๑๗ มาตรา ๑๘ มาตรา ๑๙ มาตรา ๓๐
มาตรา ๓๑ และมาตรา ๓๗ มาใช้บังคับโดยอนุโลม
 
มาตรา ๕๔  ใบอนุญาตที่ออกให้ตามความในหมวดนี้
มีอายุใช้ได้หนึ่งปีนับแต่วันออก
 
หมวด ๕
เบ็ดเตล็ด
                   
 
มาตรา ๕๕[๑๓]  ประเภท ชนิด และขนาดของอาวุธปืน
เครื่องกระสุนปืน หรือวัตถุระเบิดที่นายทะเบียนจะออกใบอนุญาตให้ได้ตามมาตรา ๗
มาตรา ๒๔ หรือมาตรา ๓๘ ให้เป็นไปตามที่กำหนดในกฎกระทรวง
 
มาตรา ๕๖ 
รัฐมนตรีมีอำนาจห้ามมิให้ออกใบอนุญาตอาวุธปืนหรือเครื่องกระสุนปืนเฉพาะบางชนิดในบางท้องที่
หรือทั่วราชอาณาจักรตามที่กำหนดไว้ในกฎกระทรวง
 
มาตรา ๕๗  ในคราวมีเหตุฉุกเฉินหรือมีความจำเป็นเพื่อรักษาความสงบเรียบร้อยของประชาชน
รัฐมนตรีมีอำนาจออกคำสั่งห้ามหรือจำกัดการออกใบอนุญาตทุกประเภทหรือบางประเภทในชั่วระยะเวลาที่กำหนดหรือจะออกคำสั่งโดยประกาศหรือแจ้งเป็นหนังสือให้ผู้รับใบอนุญาตส่งมอบอาวุธปืน
เครื่องกระสุนปืนหรือวัตถุระเบิดแก่เจ้าพนักงานเพื่อเก็บรักษาไว้หรือจะสั่งให้จำหน่ายเสียก็ได้
ในกรณีที่สั่งให้จำหน่ายให้นำมาตรา ๖๗ มาใช้บังคับโดยอนุโลม
และถ้าไม่อาจปฏิบัติตามที่กล่าวแล้ว
จะสั่งให้จำหน่ายแก่ทางราชการในราคาอันสมควรก็ได้
คำสั่งนี้จะกำหนดให้ใช้บังคับในบางท้องที่หรือทั่วราชอาณาจักรก็ได้
 
มาตรา ๕๘ 
ใบอนุญาตที่ออกให้ตามความในพระราชบัญญัตินี้
ให้ใช้ได้เฉพาะตัวผู้รับใบอนุญาต
 
มาตรา ๕๙  ห้ามมิให้โอนอาวุธปืน เครื่องกระสุนปืน
หรือวัตถุระเบิดให้แก่ผู้ที่มิได้รับใบอนุญาต
 
มาตรา ๖๐  เมื่อผู้รับใบอนุญาตได้รับอาวุธปืน
เครื่องกระสุนปืน วัตถุระเบิด ดอกไม้เพลิง
หรือสิ่งเทียมอาวุธปืนซึ่งได้ส่งเข้ามาตามใบอนุญาตให้สั่งฉบับใดไปพ้นจากอารักขาของเจ้าพนักงานศุลกากรแล้ว
แม้ว่าผู้รับใบอนุญาตจะมิได้สั่งอาวุธปืน เครื่องกระสุนปืน วัตถุระเบิด ดอกไม้เพลิง
หรือสิ่งเทียมอาวุธปืนเช่นว่านี้เข้ามาครบตามที่อนุญาตไว้ในใบอนุญาตก็ดี
ใบอนุญาตฉบับนั้นเป็นอันใช้สั่งไม่ได้อีกต่อไป
 
มาตรา ๖๑  อาวุธปืน เครื่องกระสุนปืน วัตถุระเบิด
ดอกไม้เพลิง
หรือสิ่งเทียมอาวุธปืนที่ส่งเข้ามาในราชอาณาจักรโดยไม่มีผู้รับใบอนุญาตให้สั่ง
ให้ตกเป็นของแผ่นดิน แต่ถ้าภายในสี่เดือนนับแต่วันที่ของเข้ามาถึง ผู้ส่งได้ยื่นคำร้องขอส่งกลับออกนอกราชอาณาจักร
รัฐมนตรีว่าการกระทรวงการคลังจะสั่งอนุญาตก็ได้
เมื่อเป็นที่พอใจว่าผู้ส่งไม่มีส่วนในการกระทำผิดกฎหมาย
 
มาตรา ๖๒ 
ผู้ที่ได้รับใบอนุญาตให้มีและใช้อาวุธปืนคนใดย้ายถิ่นที่อยู่
ให้แจ้งการย้ายแก่นายทะเบียนท้องที่ภายในสิบห้าวันนับแต่วันย้าย
และถ้าย้ายไปอยู่ต่างท้องที่ให้แจ้งการย้ายแก่นายทะเบียนท้องที่ใหม่ให้ทราบภายในสิบห้าวันนับแต่วันที่ย้ายไปถึงอีกด้วย
 
มาตรา ๖๓ 
ถ้านายทะเบียนท้องที่ปฏิเสธการออกใบอนุญาตตามพระราชบัญญัตินี้
ผู้ยื่นคำขอใบอนุญาตอาจอุทธรณ์ต่อรัฐมนตรีภายในกำหนดสามสิบวันนับแต่วันที่ได้รับแจ้งการปฏิเสธเป็นหนังสือ
คำอุทธรณ์ให้ยื่นต่อนายทะเบียนท้องที่
และให้นายทะเบียนเสนอคำอุทธรณ์นั้นต่อรัฐมนตรีโดยมิชักช้า
คำวินิจฉัยของรัฐมนตรีให้แจ้งเป็นหนังสือไปยังผู้ยื่นคำขอใบอนุญาต
ในกรณีที่มีการอุทธรณ์
ระยะเวลาที่กำหนดไว้ในพระราชบัญญัตินี้เพื่อการปฏิบัติตามคำสั่งของนายทะเบียนท้องที่ให้ส่งกลับออกนอกราชอาณาจักรซึ่งอาวุธปืนหรือเครื่องกระสุนปืนตามมาตรา
๑๗ หรือให้จัดการจำหน่ายอาวุธปืน เครื่องกระสุนปืน หรือวัตถุระเบิดตามมาตรา ๖๔
ให้นับแต่วันที่ผู้ยื่นคำขอใบอนุญาตได้รับหนังสือแจ้งคำวินิจฉัยของรัฐมนตรีและเมื่อได้ยื่นอุทธรณ์ต่อรัฐมนตรีแล้ว
การปฏิบัติตามคำสั่งของนายทะเบียนท้องที่นั้นให้พักไว้จนถึงวันที่ผู้ยื่นคำขอใบอนุญาตได้รับหนังสือแจ้งคำวินิจฉัยของรัฐมนตรี
คำวินิจฉัยของรัฐมนตรีให้เป็นที่สุด
 
มาตรา ๖๔  ถ้าผู้ได้รับใบอนุญาตตาย ให้ผู้ซึ่งอาวุธปืน
เครื่องกระสุนปืน หรือวัตถุระเบิด
หรือใบอนุญาตของผู้ตายตกอยู่ในความครอบครองแจ้งการตายต่อนายทะเบียนท้องที่ซึ่งตนอยู่
หรือนายทะเบียนท้องที่ที่ออกใบอนุญาต
หรือนายทะเบียนท้องที่ที่ผู้รับใบอนุญาตตายภายในกำหนดสามสิบวัน
นับแต่วันที่ทราบการตายของผู้รับใบอนุญาต
นายทะเบียนมีอำนาจสั่งให้เก็บรักษาอาวุธปืน
เครื่องกระสุนปืน หรือวัตถุระเบิด ของผู้รับใบอนุญาตที่ตายไว้อย่างไร และ ณ
ที่ใดก็ได้ตามควรแก่กรณี และถ้ามีข้อโต้เถียงถึงเรื่องสิทธิของทายาท
ก็ให้เก็บรักษาไว้จนกว่าข้อโต้เถียงนั้นถึงที่สุด
ภายในกำหนดหกเดือนนับแต่วันที่ผู้รับใบอนุญาตตาย
หรือถ้ามีข้อโต้เถียงถึงเรื่องสิทธิของทายาทนับแต่วันที่ข้อโต้เถียงนั้นถึงที่สุด
ผู้จัดการมรดกหรือทายาทในกรณีที่ไม่มีผู้จัดการมรดกอาจขอใบอนุญาตใหม่ได้
เมื่อนายทะเบียนได้ออกใบอนุญาตให้แล้ว ให้มอบอาวุธปืน เครื่องกระสุนปืน
หรือวัตถุระเบิดนั้นแก่ผู้รับใบอนุญาตใหม่
ถ้าไม่ออกใบอนุญาตให้ใหม่ก็ให้แจ้งความให้ผู้ขอทราบ
และสั่งให้จัดการจำหน่ายสิ่งเหล่านั้นภายในกำหนดหกเดือนนับแต่วันรับคำสั่ง มิฉะนั้นให้นายทะเบียนท้องที่มีอำนาจจัดการขายทอดตลาดสิ่งเหล่านั้น
ได้เงินจำนวนสุทธิเท่าใดให้ส่งมอบแก่ผู้มีสิทธิ
 
มาตรา ๖๕ 
ผู้รับใบอนุญาตคนใดตกเป็นผู้ซึ่งจะออกใบอนุญาตให้ไม่ได้ตามความในพระราชบัญญัตินี้
ให้แจ้งพฤติการณ์นั้น และส่งมอบอาวุธปืน เครื่องกระสุนปืน หรือวัตถุระเบิด
และใบอนุญาตให้แก่นายทะเบียนท้องที่โดยไม่ชักช้า และให้นายทะเบียนท้องที่หรือรัฐมนตรีสั่งเพิกถอนใบอนุญาตนั้นเสีย
ถ้าผู้รับใบอนุญาตเป็นคนไร้ความสามารถ
หรือเป็นคนเสมือนไร้ความสามารถ หรือเป็นคนวิกลจริต
หรือจิตฟั่นเฟือนไม่สมประกอบให้ผู้อนุบาล ผู้พิทักษ์ หรือผู้ควบคุมดูแล
แล้วแต่กรณี มีหน้าที่ต้องปฏิบัติตามความในวรรคก่อน
 
มาตรา ๖๖  ถ้าปรากฏว่าผู้ที่ได้รับใบอนุญาตตามความในพระราชบัญญัตินี้
เป็นผู้ซึ่งจะออกใบอนุญาตให้ไม่ได้
ให้นายทะเบียนท้องที่หรือรัฐมนตรีสั่งเพิกถอนใบอนุญาตนั้นเสีย เมื่อได้รับคำสั่งเพิกถอนใบอนุญาตแล้ว
ให้ผู้รับใบอนุญาตส่งมอบอาวุธปืน เครื่องกระสุนปืน หรือวัตถุระเบิด
และใบอนุญาตแก่นายทะเบียนท้องที่โดยไม่ชักช้า
ถ้าผู้รับใบอนุญาตเป็นคนไร้ความสามารถ
หรือเป็นคนเสมือนไร้ความสามารถ หรือเป็นคนวิกลจริต หรือจิตฟั่นเฟือนไม่สมประกอบ
ให้ผู้อนุบาล ผู้พิทักษ์ หรือผู้ควบคุมดูแล แล้วแต่กรณี
มีหน้าที่ต้องปฏิบัติตามความในวรรคก่อน
 
มาตรา ๖๗  อาวุธปืน เครื่องกระสุนปืน
หรือวัตถุระเบิด ซึ่งส่งมอบไว้ตามมาตรา ๖๕ หรือมาตรา ๖๖ นั้น
ให้ผู้ส่งมอบจัดการโอนเสียภายในเก้าสิบวันนับแต่วันที่ส่งมอบ
ถ้าโอนได้ให้นายทะเบียนท้องที่มอบแก่ผู้รับโอนไป
แต่ถ้าโอนไม่ได้ให้นายทะเบียนจัดการขายทอดตลาดภายหลังที่ได้ประกาศและแจ้งให้ผู้ส่งมอบทราบแล้วตามสมควร
ได้เงินสุทธิเท่าใดให้มอบแก่ผู้มีสิทธิ
 
มาตรา ๖๘  เมื่อมีพฤติการณ์อันสมควรสงสัยว่า
ผู้รับใบอนุญาตคนใดจะเป็นผู้ต้องห้ามในการออกใบอนุญาตตามมาตรา ๑๓ (๗) (๘) หรือ (๙)
นายทะเบียนท้องที่มีอำนาจเรียกประกันหรือทัณฑ์บนจากผู้นั้นได้
ถ้าผู้รับใบอนุญาตดังกล่าวแล้ว
หาประกันให้เป็นที่เชื่อถือไม่ได้
หรือไม่ยอมทำทัณฑ์บนภายในเวลาอันสมควรตามที่นายทะเบียนได้กำหนดให้
ซึ่งต้องไม่น้อยกว่าสามสิบวัน ให้ถือว่าผู้รับใบอนุญาตนั้นเป็นผู้ซึ่งจะออกใบอนุญาตให้ไม่ได้
และให้นำมาตรา ๖๖ และมาตรา ๖๗ มาใช้บังคับโดยอนุโลม
 
มาตรา ๖๙ 
เมื่อใบอนุญาตสูญหายเป็นอันตรายหรือลบเลือนอ่านไม่ออก
ให้ผู้รับใบอนุญาตยื่นคำขอรับใบแทนใบอนุญาตต่อนายทะเบียนท้องที่ภายในสามสิบวัน
นับแต่วันที่ทราบเหตุนั้น
ถ้านายทะเบียนเห็นว่ามีเหตุผลเป็นที่เชื่อถือได้ก็ให้ออกใบแทนให้ตามเงื่อนไขของใบอนุญาตเดิม
แต่ถ้าใบอนุญาตที่สูญหายได้คืนในภายหลัง
ก็ให้ส่งใบแทนนั้นแก่นายทะเบียนท้องที่ภายในกำหนดสิบห้าวันนับแต่วันที่ได้คืน
 
มาตรา ๗๐  ห้ามไม่ให้ผู้ใดนำอาวุธปืน
เครื่องกระสุนปืน หรือวัตถุระเบิดผ่านราชอาณาจักร
เว้นแต่จะได้รับหนังสืออนุญาตจากรัฐมนตรี หรือเจ้าพนักงานซึ่งรัฐมนตรีแต่งตั้งเพื่อการนี้
ผู้นำหนังสืออนุญาตให้นำอาวุธปืน
เครื่องกระสุนปืน
หรือวัตถุระเบิดผ่านราชอาณาจักรจะนำสิ่งเช่นว่านั้นผ่านราชอาณาจักรได้เฉพาะแต่ทางด่านศุลกากร
ซึ่งรัฐมนตรีกำหนดไว้ และต้องแจ้งความตามแบบพิมพ์ของกรมศุลกากรแก่พนักงานศุลกากร
เมื่อพนักงานศุลกากรได้รับแจ้งความตามวรรคก่อนแล้ว
ให้แจ้งเรื่องให้นายทะเบียนท้องที่ทราบ
ถ้านายทะเบียนท้องที่เห็นเป็นการจำเป็นเพื่อความปลอดภัยของประชาชนจะจัดการควบคุมอาวุธปืน
เครื่องกระสุน หรือวัตถุระเบิดในระหว่างที่อยู่ในราชอาณาจักรก็ได้
และผู้รับหนังสืออนุญาตเป็นผู้ออกค่าใช้จ่ายในการนั้น
 
มาตรา ๗๑  ให้รัฐมนตรีมีอำนาจจำกัดจำนวนร้านค้า
และกำหนดจำนวนชนิดและขนาดอาวุธปืน เครื่องกระสุนปืน วัตถุระเบิด ดอกไม้เพลิง
และสิ่งเทียมอาวุธปืนสำหรับการค้าตามที่เห็นสมควร
 
หมวด ๖
บทกำหนดโทษ
                   
 
มาตรา ๗๒[๑๔]  ผู้ใดฝ่าฝืนมาตรา ๗ ต้องระวางโทษจำคุกตั้งแต่หนึ่งปีถึงสิบปี
และปรับตั้งแต่สองพันบาทถึงสองหมื่นบาท
ถ้าการฝ่าฝืนตามวรรคหนึ่งเป็นเพียงกรณีเกี่ยวกับส่วนหนึ่งส่วนใดของอาวุธปืนตามที่กำหนดไว้ในกฎกระทรวง
หรือเป็นกรณีมีเครื่องกระสุนปืน ผู้ฝ่าฝืนต้องระวางโทษจำคุกไม่เกินสิบปี
หรือปรับไม่เกินสองหมื่นบาท หรือทั้งจำทั้งปรับ
ถ้าการฝ่าฝืนตามวรรคหนึ่งเป็นเพียงการมีอาวุธปืนที่เป็นของผู้อื่นซึ่งได้รับใบอนุญาตให้มีและใช้ตามกฎหมาย
ผู้ฝ่าฝืนต้องระวางโทษจำคุกตั้งแต่หกเดือนถึงห้าปี
และปรับตั้งแต่หนึ่งพันบาทถึงหนึ่งหมื่นบาท
ถ้าการฝ่าฝืนตามวรรคหนึ่งเป็นการทำเครื่องกระสุนปืนที่ทำด้วยดินปืนมีควันสำหรับใช้เอง
โดยไม่ได้รับอนุญาตจากนายทะเบียนท้องที่ผู้ฝ่าฝืนต้องระวางโทษปรับไม่เกินหนึ่งพันบาท[๑๕]
 
มาตรา ๗๒ ทวิ[๑๖]  ผู้ใดฝ่าฝืนมาตรา ๘ มาตรา ๑๒ มาตรา ๑๖
วรรคหนึ่งหรือวรรคสาม มาตรา ๒๐ มาตรา ๕๘ มาตรา ๕๙ มาตรา ๖๕ มาตรา ๖๖ หรือมาตรา ๗๐
วรรคหนึ่งหรือวรรคสอง ต้องระวางโทษจำคุกไม่เกินสิบปี หรือปรับไม่เกินสองหมื่นบาท
หรือทั้งจำทั้งปรับ
ผู้ใดฝ่าฝืนมาตรา
๘ ทวิ วรรคหนึ่ง ต้องระวางโทษจำคุกไม่เกินห้าปีหรือปรับไม่เกินหนึ่งหมื่นบาท
หรือทั้งจำทั้งปรับ ถ้าผู้นั้นฝ่าฝืนมาตรา ๘ ทวิ วรรคสองด้วย ต้องระวางโทษจำคุกตั้งแต่หกเดือนถึงห้าปี
และปรับตั้งแต่หนึ่งพันบาทถึงหนึ่งหมื่นบาท
ผู้ได้รับใบอนุญาตให้มีอาวุธปืนติดตัวผู้ใดฝ่าฝืนมาตรา
๘ ทวิ วรรคสอง ต้องระวางโทษจำคุกไม่เกินหนึ่งปี หรือปรับไม่เกินสองพันบาท
หรือทั้งจำทั้งปรับ
 
มาตรา ๗๓[๑๗]  ผู้ใดฝ่าฝืนมาตรา ๒๔ ต้องระวางโทษจำคุกตั้งแต่สองปีถึงยี่สิบปี
และปรับตั้งแต่สี่พันบาทถึงสี่หมื่นบาท
 
มาตรา ๗๓ ทวิ[๑๘]  ผู้ใดฝ่าฝืนมาตรา ๓๒ มาตรา ๓๓ หรือมาตรา
๓๔ ต้องระวางโทษจำคุกตั้งแต่หกเดือนถึงสิบปี
และปรับตั้งแต่หนึ่งพันบาทถึงสองหมื่นบาท
 
มาตรา ๗๔[๑๙]  ผู้ใดฝ่าฝืนบทบัญญัติเกี่ยวกับวัตถุระเบิดตามมาตรา
๑๖ วรรคหนึ่ง หรือวรรคสาม ซึ่งได้นำมาใช้บังคับโดยอนุโลมตามมาตรา ๔๑
หรือฝ่าฝืนมาตรา ๓๘ ต้องระวางโทษจำคุกตั้งแต่หนึ่งปีถึงยี่สิบปี
และปรับตั้งแต่สองพันบาทถึงสี่หมื่นบาท
 
มาตรา ๗๕[๒๐] 
ผู้ใดฝ่าฝืนบทบัญญัติเกี่ยวกับวัตถุระเบิดตาม มาตรา ๒๘ มาตรา ๓๔ มาตรา ๓๕
หรือมาตรา ๓๗ วรรคสอง ซึ่งได้นำมาใช้บังคับโดยอนุโลมตามมาตรา ๔๑
ต้องระวางโทษจำคุกตั้งแต่หกเดือนถึงสิบปี และปรับตั้งแต่หนึ่งพันบาทถึงสองหมื่นบาท
 
มาตรา ๗๖[๒๑] 
ผู้ใดฝ่าฝืนเงื่อนไขที่กำหนดไว้สำหรับวัตถุระเบิดตามมาตรา ๒๗ หรือมาตรา ๒๙
ซึ่งได้นำมาใช้บังคับโดยอนุโลมตามมาตรา ๔๑ ต้องระวางโทษปรับตั้งแต่ห้าร้อยบาทถึงห้าพันบาท
 
มาตรา ๗๗[๒๒]  ผู้ใดฝ่าฝืนมาตรา ๔๗ หรือมาตรา ๕๒
หรือไม่ปฏิบัติตามคำสั่งนายทะเบียนท้องที่ตามมาตรา ๕๑
ต้องระวางโทษจำคุกไม่เกินหนึ่งเดือน หรือปรับไม่เกินหนึ่งพันบาท
หรือทั้งจำทั้งปรับ
 
มาตรา ๗๘[๒๓]  ผู้ใดทำ ประกอบ ซ่อมแซม เปลี่ยนลักษณะ
ซื้อ มี ใช้ สั่ง หรือนำเข้า ซึ่งอาวุธปืน เครื่องกระสุนปืน หรือวัตถุระเบิด
นอกจากที่กำหนดในกฎกระทรวงที่ออกตามมาตรา ๕๕
ต้องระวางโทษจำคุกตั้งแต่สองปีถึงจำคุกตลอดชีวิต
ผู้ใดค้า
หรือจำหน่ายอาวุธปืน เครื่องกระสุนปืน หรือวัตถุระเบิด นอกจากที่กำหนดในกฎกระทรวงที่ออกตามมาตรา
๕๕ ต้องระวางโทษจำคุกตั้งแต่ยี่สิบปีถึงจำคุกตลอดชีวิต
ผู้ใดใช้อาวุธปืน
เครื่องกระสุนปืน หรือวัตถุระเบิด นอกจากที่กำหนดในกฎกระทรวงที่ออกตามมาตรา ๕๕
ในการกระทำความผิดตามประมวลกฎหมายอาญามาตรา ๒๘๘ มาตรา ๓๑๓ มาตรา ๓๓๗ มาตรา ๓๓๙
หรือมาตรา ๓๔๐ ต้องระวางโทษจำคุกตลอดชีวิต หรือประหารชีวิต
การกระทำความผิดตามวรรคสองหรือวรรคสาม
ถ้าอาวุธปืน เครื่องกระสุนปืน หรือวัตถุระเบิดนั้น โดยสภาพมีอานุภาพไม่ร้ายแรง ต้องระวางโทษจำคุกตั้งแต่สองปีถึงจำคุกตลอดชีวิต
 
มาตรา ๗๙[๒๔]  ผู้รับใบอนุญาตผู้ใดฝ่าฝืนคำสั่งซึ่งออกตามความในมาตรา
๕๗ ต้องระวางโทษจำคุกไม่เกินหนึ่งปี หรือปรับไม่เกินหนึ่งหมื่นบาท
หรือทั้งจำทั้งปรับ
 
มาตรา ๘๐[๒๕]  ผู้ใดฝ่าฝืนมาตรา ๓๗ วรรคสอง หรือมาตรา ๔๓
หรือฝ่าฝืนเงื่อนไขตามมาตรา ๔๐ ต้องระวางโทษปรับตั้งแต่ห้าร้อยบาทถึงห้าพันบาท
 
มาตรา ๘๑[๒๖]  ผู้ใดฝ่าฝืนเงื่อนไขตามมาตรา ๒๗ หรือมาตรา
๒๙ หรือฝ่าฝืนมาตรา ๒๘ มาตรา ๓๐ หรือมาตรา ๓๕ ต้องระวางโทษปรับไม่เกินห้าพันบาท
 
มาตรา ๘๒[๒๗]  ผู้ใดสั่งอาวุธปืนหรือเครื่องกระสุนปืน
ฝ่าฝืนต่อบทบัญญัติมาตรา ๓๐ ซึ่งได้นำมาใช้บังคับโดยอนุโลมตามมาตรา ๑๕
ต้องระวางโทษปรับไม่เกินห้าพันบาท
 
มาตรา ๘๓[๒๘]  ผู้ใดฝ่าฝืนมาตรา ๒๑ มาตรา ๖๒ มาตรา ๖๔
วรรคหนึ่ง หรือมาตรา ๖๙ ต้องระวางโทษปรับไม่เกินหนึ่งพันบาท
 
มาตรา ๘๔[๒๙]  ผู้ใดฝ่าฝืนต่อบทบัญญัติเกี่ยวกับดอกไม้เพลิงตามมาตรา
๑๖ วรรคหนึ่ง หรือวรรคสาม มาตรา ๒๘ มาตรา
๓๐ มาตรา ๓๕ มาตรา ๓๗ วรรคสอง หรือฝ่าฝืนเงื่อนไขตามมาตรา ๒๗ หรือมาตรา ๒๙
ซึ่งได้นำมาใช้บังคับโดยอนุโลมตามมาตรา ๔๘ หรือมาตรา ๔๙
ต้องระวางโทษปรับไม่เกินหนึ่งพันบาท
 
มาตรา ๘๕[๓๐]  ผู้ใดฝ่าฝืนบทบัญญัติเกี่ยวกับสิ่งเทียมอาวุธปืนตามมาตรา
๑๖ วรรคหนึ่ง หรือวรรคสาม มาตรา ๓๐ หรือมาตรา ๓๗ วรรคสอง ซึ่งได้นำมาใช้บังคับโดยอนุโลมตามมาตรา
๕๓ ต้องระวางโทษปรับไม่เกินหนึ่งพันบาท
 
บทเฉพาะกาล
                   
 
มาตรา ๘๖  ผู้ใดมีอาวุธปืน เครื่องกระสุนปืน
หรือวัตถุระเบิด ไม่ว่าชนิดหรือขนาดใดซึ่งยังไม่ได้รับใบอนุญาตโดยชอบด้วยกฎหมาย
ถ้าได้นำอาวุธปืน เครื่องกระสุนปืน หรือวัตถุระเบิดดังกล่าวแล้วมาขอรับอนุญาตเพื่อปฏิบัติการให้ถูกต้องตามพระราชบัญญัตินี้ต่อนายทะเบียนท้องที่ภายในกำหนดเก้าสิบวันนับแต่วันที่พระราชบัญญัตินี้ใช้บังคับ
ผู้นั้นไม่ต้องรับโทษตามพระราชบัญญัตินี้ และมิให้นำบทบัญญัติแห่งมาตรา ๕๕
มาใช้บังคับ
เพื่อการนี้
รัฐมนตรีจะกำหนดเงื่อนไขในการออกใบอนุญาตตามที่เห็นสมควรก็ได้
 
มาตรา ๘๗ 
บรรดาใบอนุญาตที่ออกให้ตามกฎหมายว่าด้วยอาวุธปืน เครื่องกระสุนปืน
วัตถุระเบิด และดอกไม้เพลิงก่อนวันที่พระราชบัญญัตินี้ใช้บังคับ
ให้คงใช้ได้ต่อไปจนกว่าใบอนุญาตนั้น ๆ สิ้นอายุ แต่ถ้าผู้รับใบอนุญาตให้มีและใช้อาวุธปืนคนใด
จะขอรับใบอนุญาตตามพระราชบัญญัตินี้ก่อนใบอนุญาตเดิมสิ้นอายุก็ให้ทำได้
 
มาตรา ๘๘ 
ในการออกใบอนุญาตให้มีและใช้อาวุธปืนและเครื่องกระสุนปืนตามพระราชบัญญัตินี้ให้แก่ผู้ที่ได้รับใบอนุญาตตามกฎหมายว่าด้วยอาวุธปืน
เครื่องกระสุนปืน วัตถุระเบิด และดอกไม้เพลิงอยู่แล้วก่อนวันที่พระราชบัญญัตินี้ใช้บังคับ
มิให้นำบทบัญญัติมาตรา ๑๓ (๔) มาใช้บังคับ สำหรับอาวุธปืนตามใบอนุญาตเดิมนั้น
 
 
ผู้รับสนองพระบรมราชโองการ
พลเรือตรี
ถ.  ธำรงนาวาสวัสดิ์
นายกรัฐมนตรี


อัตราค่าธรรมเนียม
                   
 



ลำดับ
ที่


ประเภท


บาท




๑.[๓๑]


ใบอนุญาตให้ทำอาวุธปืน
  เครื่องกระสุนปืน


 




 


  ก. ครั้งแรก                                                     
  ฉบับละ


๕๐,๐๐๐




 


  ข. ต่ออายุปีต่อไป                                              
  ฉบับละ


๕,๐๐๐




๒.[๓๒]


ใบอนุญาตให้ค้าอาวุธปืน
  เครื่องกระสุนปืน


 




 


  ก. ครั้งแรก                                                     
  ฉบับละ


๑๕,๐๐๐




 


  ข. ต่ออายุปีต่อไป                                             
  ฉบับละ


๑,๕๐๐




๓.


ใบอนุญาตให้ประกอบ
  ซ่อมแซม เปลี่ยนลักษณะอาวุธปืน


 




 


เครื่องกระสุนปืน
                                                 ฉบับละ


๒๕๐




๔.


ใบอนุญาตให้ทำดินปืนมีควัน
  สำหรับการค้า                
  ฉบับละ


๒๐๐




๕.


ใบอนุญาตให้ทำดินปืนมีควัน
  สำหรับใช้เอง                 
  ฉบับละ


๕




๖.[๓๓]


ใบอนุญาตให้มีและใช้อาวุธปืนดังต่อไปนี้


 




 


  ก. ปืนยาวประจุปาก ปืนอัดลม                 
             ฉบับละ


๒๐๐




 


  ข. ปืนอื่น ๆ                                                  ฉบับละ


๑,๐๐๐




๗.[๓๔]


ใบอนุญาตให้มีอาวุธปืนติดตัว                                
  ฉบับละ


๑,๐๐๐




๘.


ใบอนุญาตให้สั่งหรือนำเข้าซึ่งอาวุธปืน                  
  กระบอกละ


๓๐




๙.[๓๕]


ใบอนุญาตให้สั่งหรือนำเข้าซึ่งส่วนหนึ่งส่วนใดของอาวุธปืน


 




 


และเครื่องกระสุนปืน                                         
  ฉบับละ


๒๐




๑๐.


ใบอนุญาตให้สั่งหรือนำเข้าซึ่งกระสุนปืน
  นอกจากกระสุนอัดลม


 




 


จำนวนไม่เกินหนึ่งพันนัด                                     
  ฉบับละ


๒๐




 


ถ้าจำนวนเกินกว่าหนึ่งพันนัดให้เรียกเก็บเพิ่มอีกร้อยละหรือ


 




 


เศษของร้อย


๒




๑๑.


ใบอนุญาตให้สั่งหรือนำเข้าซึ่งกระสุนปืนอัดลม
  ร้อยละหรือ


 




 


เศษของร้อย


๑





 



ลำดับ
ที่


ประเภท


บาท




๑๒.


ใบอนุญาตให้ซื้ออาวุธปืน                                   
  กระบอกละ


๑๐




๑๓.


ใบอนุญาตให้ซื้อกระสุนปืน
  นอกจากกระสุนอัดลม ร้อยละหรือ


 




 


เศษของร้อย


๒




๑๔.


ใบอนุญาตให้ซื้อกระสุนปืนอัดลม
  ร้อยละหรือเศษของร้อย


๑




๑๕.


ใบอนุญาตให้ซื้อส่วนใดส่วนหนึ่งของอาวุธปืน
  และ


 




 


เครื่องกระสุนปืน                                              
    ฉบับละ


๕




๑๖.


ใบอนุญาตให้มีและใช้อาวุธปืน
  เครื่องกระสุนปืนที่นำเข้ามา


 




 


ชั่วคราว                                                   
        ฉบับละ


๑๐




๑๗.[๓๖]


ใบอนุญาตให้ทำวัตถุระเบิด


 




 


  ก. ครั้งแรก                                                  
  ฉบับละ


๕๐,๐๐๐




 


  ข. ต่ออายุปีต่อไป                                           
  ฉบับละ


๖,๐๐๐




๑๘.[๓๗]


ใบอนุญาตให้ค้าวัตถุระเบิด


 




 


  ก. ครั้งแรก                                                  
  ฉบับละ


๑๕,๐๐๐




 


  ข. ต่ออายุปีต่อไป                                    
         ฉบับละ


๑,๕๐๐




๑๙.[๓๘]


ใบอนุญาตให้สั่งหรือนำเข้าซึ่งวัตถุระเบิด


 




 


รวมทั้งเครื่องอุปกรณ์
  หรือเฉพาะ


 




 


เครื่องประกอบ
  หรือเครื่องอุปกรณ์อย่างเดียว               
  ฉบับละ


๒๐๐




 


ถ้าจำนวนวัตถุระเบิดมีน้ำหนักเกินกว่า
  ๕๐ ปอนด์ ให้เรียกเก็บ


 




 


เพิ่มอีกในอัตรา
  ๕๐ ปอนด์ หรือเศษของ ๕๐ ปอนด์


๑๐




๒๐.


ใบอนุญาตให้มีหรือซื้อวัตถุระเบิดรวมทั้งเครื่องประกอบและ


 




 


เครื่องอุปกรณ์หรือเฉพาะเครื่องประกอบและเครื่องอุปกรณ์


 




 


อย่างเดียว
  เพื่อใช้ทำการระเบิดในกิจการต่าง ๆ             
  ฉบับละ


๒๐๐




๒๑.


ใบอนุญาตให้สั่ง
  นำเข้า ทำ ค้า หรือมีวัตถุระเบิด เพื่อใช้ในทาง


 




 


วิทยาศาสตร์การแพทย์ทุกจำนวนน้ำหนักหนึ่งร้อยกรัมหรือ


 




 


เศษของร้อยกรัม


๑๐




๒๒.


ใบอนุญาตให้ทำ
  สั่ง นำเข้า หรือค้าซึ่งดอกไม้เพลิง          
  ฉบับละ


๑๐





 



ลำดับ
ที่


ประเภท


บาท




๒๓.


ใบแทนใบอนุญาตดังต่อไปนี้


 




 


  ก. ใบแทนใบอนุญาตให้ทำ ค้าอาวุธปืน
  เครื่องกระสุนปืน และ


 




 


วัตถุระเบิด                                                        
  ฉบับละ


๒๐




 


  ข. ใบแทนใบอนุญาตให้ประกอบ ซ่อมแซม
  หรือเปลี่ยน


 




 


ลักษณะอาวุธปืน
  เครื่องกระสุนปืน                            
  ฉบับละ


๑๕




 


  ค. ใบแทนใบอนุญาตอื่น ๆ                                    
  ฉบับละ


๑๐




๒๔.


ใบอนุญาตให้สั่ง
  นำเข้า หรือค้าซึ่งสิ่งเทียมอาวุธปืน         
  ฉบับละ


๑๐




๒๕.


สำเนาใบอนุญาตต่าง
  ๆ                       
                    ฉบับละ


๑๐





                     
พระราชบัญญัติอาวุธปืน
เครื่องกระสุนปืน วัตถุระเบิด ดอกไม้เพลิง และสิ่งเทียมอาวุธปืน (ฉบับที่ ๒) พ.ศ.
๒๔๙๑[๓๙]
 
มาตรา
๓  ผู้ใดมีอาวุธปืน
ซึ่งได้รับอนุญาตตามพระราชบัญญัติอาวุธปืน เครื่องกระสุนปืน วัตถุระเบิด
ดอกไม้เพลิง พ.ศ. ๒๔๗๗ มาแล้ว แต่ใบอนุญาตได้สิ้นอายุลงก่อนวันใช้พระราชบัญญัตินี้
ก็ให้นำมาขอรับใบอนุญาตใหม่ภายในกำหนดเก้าสิบวันนับแต่วันที่ใช้พระราชบัญญัตินี้
หรือในกรณีที่ใบอนุญาตสิ้นอายุภายหลังวันใช้พระราชบัญญัตินี้
ก็ให้นำมาขอรับใบอนุญาตใหม่ภายในกำหนดเก้าสิบวันนับแต่วันที่ใบอนุญาตสิ้นอายุ
ผู้มีอาวุธปืนซึ่งได้ปฏิบัติการตามความในวรรคก่อนเป็นอันไม่ต้องรับโทษตามกฎหมาย
 
มาตรา ๔ 
ผู้ใดไม่ปฏิบัติการตามความในมาตรา ๓
มีความผิดต้องระวางโทษปรับไม่เกินห้าสิบบาท
 
มาตรา
๕ 
ให้รัฐมนตรีว่าการกระทรวงมหาดไทยรักษาการตามพระราชบัญญัตินี้
 
พระราชบัญญัติอาวุธปืน
เครื่องกระสุนปืน วัตถุระเบิด ดอกไม้เพลิง และสิ่งเทียมอาวุธปืน (ฉบับที่ ๓) พ.ศ.
๒๕๐๑[๔๐]
 
มาตรา
๙  ผู้ใดมีอาวุธปืน
เครื่องกระสุนปืนหรือวัตถุระเบิดไม่ว่าชนิดหรือขนาดใดซึ่งยังไม่ได้รับใบอนุญาตโดยชอบด้วยกฎหมาย
ถ้าได้นำอาวุธปืน
เครื่องกระสุนปืนหรือวัตถุระเบิดดังกล่าวแล้วมาขอรับอนุญาตเพื่อปฏิบัติการให้ถูกต้องตามพระราชบัญญัตินี้ต่อนายทะเบียนท้องที่ภายในกำหนด
๙๐ วัน นับแต่วันที่พระราชบัญญัตินี้ใช้บังคับ ผู้นั้นไม่ต้องรับโทษ
เพื่อการนี้
รัฐมนตรีจะกำหนดเงื่อนไขในการออกใบอนุญาตตามที่เห็นสมควรก็ได้
 
มาตรา
๑๐  ผู้ใดมีอาวุธปืน
เครื่องกระสุนปืนหรือวัตถุระเบิดสำหรับใช้เฉพาะแต่ในการสงครามที่กำหนดไว้ในกฎกระทรวงตามมาตรา
๕๕ แห่งพระราชบัญญัตินี้ ให้นำอาวุธปืน เครื่องกระสุนปืนหรือวัตถุระเบิดดังกล่าวมามอบให้กับนายทะเบียนท้องที่ภายในกำหนด
๙๐ วัน นับแต่วันที่กฎกระทรวงใช้บังคับ ผู้นั้นไม่ต้องรับโทษ
เพื่อการนี้
รัฐมนตรีจะได้กำหนดราคาอาวุธปืน เครื่องกระสุนปืนหรือวัตถุระเบิดที่นำมาส่งมอบ
ชดใช้ให้ในราคาที่สมควร
 
มาตรา
๑๒ 
ให้รัฐมนตรีว่าการกระทรวงมหาดไทยรักษาการตามพระราชบัญญัตินี้
 
หมายเหตุ
:- เหตุผลในการประกาศใช้พระราชบัญญัติฉบับนี้ คือ
๑.
เนื่องจากในขณะนี้ไม่มีกฎหมายกำหนดไว้โดยชัดเจนว่าอย่างใดเรียกว่า อาวุธปืน
เครื่องกระสุนปืน หรือวัตถุระเบิดใช้เฉพาะแต่ในการสงคราม 
จึงจำเป็นต้องแก้ไขเพิ่มเติมกฎหมายเกี่ยวกับเรื่องนี้เพื่อให้มีความหมายชัดขึ้น
กับให้รัฐมนตรีมีอำนาจกำหนดว่าสิ่งใดเป็นอาวุธที่ใช้ในการสงคราม ซึ่งถือได้ว่าเป็นอาวุธร้ายแรงอันประชาชนไม่ควรมีไว้ในครอบครอง
๒.
เพื่อเปิดโอกาสให้บุคคลที่มีอาวุธปืน เครื่องกระสุนปืน วัตถุระเบิด
โดยมิชอบด้วยกฎหมายนำอาวุธปืน เครื่องกระสุนปืน
วัตถุระเบิดดังกล่าวมาขอรับอนุญาตเพื่อให้ถูกต้องตามกฎหมาย
โดยเฉพาะในเรื่องให้นำมาจดทะเบียน รัฐบาลได้เคยเปิดโอกาสให้นำมาจดทะเบียนได้มาก่อนแล้ว
แต่ก็ยังปรากฏว่ามีผู้ละเลยไม่ปฏิบัติตามอยู่อีกเป็นจำนวนมาก
และโดยที่อัตราโทษตามพระราชบัญญัติอาวุธปืนฯ พ.ศ. ๒๔๙๐ ยังไม่เป็นการเหมาะสม
จึงสมควรกำหนดโทษให้เหมาะสมยิ่งขึ้น
๓.
อัตราค่าธรรมเนียมซึ่งได้กำหนดไว้เดิมนั้น เป็นอัตราต่ำอยู่ ยังไม่เป็นการเหมาะสมเมื่อได้คำนึงถึงค่าของเงินในปัจจุบัน
 
พระราชบัญญัติอาวุธปืน
เครื่องกระสุนปืน วัตถุระเบิด ดอกไม้เพลิง และสิ่งเทียมอาวุธปืน (ฉบับที่ ๔) พ.ศ.
๒๕๑๐[๔๑]
 
มาตรา
๕  ผู้ใดมีอาวุธปืน
เครื่องกระสุนปืนหรือวัตถุระเบิดไม่ว่าชนิดหรือขนาดใดที่ทำจากภายนอกราชอาณาจักรโดยโรงงานที่ได้รับอนุญาต
หรือปืนแก๊ปที่มีคุณภาพใช้ได้โดยปลอดภัย ซึ่งยังไม่ได้รับอนุญาตโดยชอบด้วยกฎหมาย
ถ้าได้นำอาวุธปืน เครื่องกระสุนปืน
วัตถุระเบิดหรือปืนแก๊ปดังกล่าวแล้วมาขอรับอนุญาตเพื่อปฏิบัติการให้ถูกต้องตามกฎหมายว่าด้วยอาวุธปืน
เครื่องกระสุนปืน วัตถุระเบิด
ดอกไม้เพลิงและสิ่งเทียมอาวุธปืนต่อนายทะเบียนท้องที่ภายในกำหนดเก้าสิบวันนับแต่วันที่พระราชบัญญัตินี้ใช้บังคับ
ผู้นั้นไม่ต้องรับโทษ
เพื่อการนี้
รัฐมนตรีจะกำหนดเงื่อนไขในการออกใบอนุญาตตามที่เห็นสมควรก็ได้
 
มาตรา ๖ 
ผู้ใดมีอาวุธปืน เครื่องกระสุนปืนหรือวัตถุระเบิดไม่ว่าชนิดหรือขนาดใดซึ่งยังไม่ได้รับอนุญาตโดยชอบด้วยกฎหมายและไม่อาจอนุญาตได้ตามกฎหมายว่าด้วยอาวุธปืน
เครื่องกระสุนปืน วัตถุระเบิด ดอกไม้เพลิงและสิ่งเทียมอาวุธปืน ถ้าได้นำอาวุธปืน
เครื่องกระสุนปืนหรือวัตถุระเบิดดังกล่าวมามอบให้นายทะเบียนท้องที่ภายในกำหนดเก้าสิบวันนับแต่วันที่พระราชบัญญัตินี้ใช้บังคับ
ผู้นั้นไม่ต้องรับโทษ
 
มาตรา
๗  ผู้ใดมีอาวุธปืน
เครื่องกระสุนปืนหรือวัตถุระเบิดสำหรับใช้เฉพาะแต่ในการสงครามตามที่กำหนดไว้ในกฎกระทรวง
ถ้าได้นำอาวุธปืน เครื่องกระสุนปืนหรือวัตถุระเบิดดังกล่าวมามอบให้นายทะเบียนท้องที่ภายในกำหนดเก้าสิบวันนับแต่วันที่พระราชบัญญัตินี้ใช้บังคับ
ผู้นั้นไม่ต้องรับโทษ
เพื่อการนี้
รัฐมนตรีจะได้กำหนดราคาอาวุธปืน
เครื่องกระสุนปืนหรือวัตถุระเบิดที่นำมาส่งมอบชดใช้ให้ในราคาที่สมควร
 
มาตรา
๘ 
ให้รัฐมนตรีว่าการกระทรวงมหาดไทยรักษาการตามพระราชบัญญัตินี้
 
หมายเหตุ
:- เหตุผลในการประกาศใช้พระราชบัญญัติฉบับนี้ คือ
เนื่องจากในปัจจุบันนี้มีผู้ผลิตอาวุธปืนจำหน่าย
และมีอาวุธปืนไว้ในครอบครองโดยไม่ได้รับอนุญาตเป็นจำนวนมาก
ทำให้การปราบปรามอาวุธปืนเถื่อนไม่ได้ผลตามความมุ่งหมาย รัฐบาลจึงเปิดโอกาสให้บุคคลที่มีอาวุธปืน
เครื่องกระสุนปืน วัตถุระเบิดโดยมิชอบด้วยกฎหมาย นำเอาอาวุธปืน เครื่องกระสุนปืน
วัตถุระเบิดดังกล่าวมาขอรับอนุญาตเพื่อให้ถูกต้องตามกฎหมายภายในระยะเวลาที่กำหนด
กรณีทำนองเดียวกันนี้ รัฐบาลได้เคยเปิดโอกาสให้กระทำมาแล้ว
และโดยที่อัตราโทษที่ใช้ลงโทษแก่ผู้กระทำผิดยังไม่เหมาะสม
สมควรแก้ไขเพิ่มเติมโทษให้เหมาะสมอีกด้วย  จึงได้ตราพระราชบัญญัติฉบับนี้ขึ้น
 
พระราชบัญญัติอาวุธปืน
เครื่องกระสุนปืน วัตถุระเบิด ดอกไม้เพลิง และสิ่งเทียมอาวุธปืน (ฉบับที่ ๕) พ.ศ.
๒๕๑๗[๔๒]
 
หมายเหตุ
:- เหตุผลในการประกาศใช้พระราชบัญญัติฉบับนี้ คือ
เพื่อให้ศาลใช้ดุลพินิจในการพิพากษาคดีเกี่ยวกับบทลงโทษผู้มีเครื่องกระสุนปืนเพียงเล็กน้อยให้ได้รับโทษโดยความเป็นธรรม
 
พระราชบัญญัติอาวุธปืน
เครื่องกระสุนปืน วัตถุระเบิด ดอกไม้เพลิง และสิ่งเทียมอาวุธปืน (ฉบับที่ ๖) พ.ศ.
๒๕๑๘[๔๓]
 
มาตรา
๓  ผู้ใดมีอาวุธปืน
เครื่องกระสุนปืนหรือวัตถุระเบิดไม่ว่าชนิดหรือขนาดใดที่ทำจากภายนอกราชอาณาจักรโดยโรงงานที่ได้รับอนุญาต
หรือที่ทำภายในราชอาณาจักร ที่มีคุณภาพใช้ได้โดยปลอดภัย
ซึ่งยังไม่ได้รับอนุญาตโดยชอบด้วยกฎหมาย ถ้าได้นำอาวุธปืน
เครื่องกระสุนปืนหรือวัตถุระเบิดดังกล่าวแล้วมาขอรับอนุญาตเพื่อปฏิบัติการให้ถูกต้องตามกฎหมายว่าด้วยอาวุธปืน
เครื่องกระสุนปืน วัตถุระเบิด ดอกไม้เพลิง และสิ่งเทียมอาวุธปืน
ต่อนายทะเบียนท้องที่ภายในกำหนดเก้าสิบวันนับแต่วันที่พระราชบัญญัตินี้ใช้บังคับ
ผู้นั้นไม่ต้องรับโทษ
เพื่อการนี้
รัฐมนตรีจะกำหนดชนิด ขนาดของอาวุธปืน เครื่องกระสุนปืนหรือวัตถุระเบิด
และกำหนดเงื่อนไขในการอนุญาตตามที่เห็นสมควรก็ได้
 
มาตรา
๔  ผู้ใดมีอาวุธปืน
เครื่องกระสุนปืนหรือวัตถุระเบิด ไม่ว่าชนิดหรือขนาดใด
ซึ่งยังไม่ได้รับอนุญาตโดยชอบด้วยกฎหมาย และไม่อาจอนุญาตได้ตามกฎหมายว่าด้วยอาวุธปืน
เครื่องกระสุนปืน วัตถุระเบิด ดอกไม้เพลิง และสิ่งเทียมอาวุธปืน ถ้าได้นำอาวุธปืน
เครื่องกระสุนปืนหรือวัตถุระเบิดดังกล่าวมามอบให้นายทะเบียนท้องที่ภายในกำหนดเก้าสิบวันนับแต่วันที่พระราชบัญญัตินี้ใช้บังคับ
ผู้นั้นไม่ต้องรับโทษ
 
มาตรา
๕  ผู้ใดมีอาวุธปืนเครื่องกระสุนปืนหรือวัตถุระเบิดสำหรับใช้เฉพาะแต่ในการสงครามตามที่กำหนดไว้ในกฎกระทรวง
ถ้าได้นำอาวุธปืน
เครื่องกระสุนปืนหรือวัตถุระเบิดดังกล่าวมามอบให้นายทะเบียนท้องที่ภายในกำหนดเก้าสิบวัน
นับแต่วันที่พระราชบัญญัตินี้ใช้บังคับ ผู้นั้นไม่ต้องรับโทษ
เพื่อการนี้
ให้รัฐมนตรีกำหนดราคาอาวุธปืน
เครื่องกระสุนปืนหรือวัตถุระเบิดที่นำมาส่งมอบและชดใช้ให้ในราคาที่สมควร
ภายในเวลาไม่เกินหนึ่งปีนับแต่วันส่งมอบ
 
มาตรา
๖ 
ให้รัฐมนตรีว่าการกระทรวงมหาดไทยรักษาการตามพระราชบัญญัตินี้
 
หมายเหตุ
:- เหตุผลในการประกาศใช้พระราชบัญญัติฉบับนี้ คือ
เนื่องจากในปัจจุบันนี้มีผู้ผลิตอาวุธปืนจำหน่ายและมีอาวุธปืนไว้ในความครอบครองโดยไม่ได้รับอนุญาตเป็นจำนวนมาก
ทำให้การปราบปรามอาวุธปืนเถื่อนไม่ได้ผลตามความมุ่งหมาย
และมีการใช้อาวุธปืนเถื่อนในการโจรกรรมกันทั่วไป
จึงควรเปิดโอกาสให้บุคคลที่มีอาวุธปืน เครื่องกระสุนปืนและวัตถุระเบิดโดยมิชอบด้วยกฎหมาย
นำอาวุธปืน เครื่องกระสุนปืน
และวัตถุระเบิดดังกล่าวมาขอรับอนุญาตเพื่อให้ถูกต้องตามกฎหมายภายในระยะเวลาที่กำหนด
กรณีทำนองเดียวกันนี้รัฐบาลได้เคยเปิดโอกาสให้กระทำมาแล้ว  จึงได้ตราพระราชบัญญัตินี้ขึ้น
 
คำสั่งของคณะปฏิรูปการปกครองแผ่นดิน
ฉบับที่ ๔๔ ลงวันที่ ๒๑ ตุลาคม พ.ศ. ๒๕๑๙[๔๔]
 
พระราชบัญญัติอาวุธปืน
เครื่องกระสุนปืน วัตถุระเบิด ดอกไม้เพลิง และสิ่งเทียมอาวุธปืน (ฉบับที่ ๗) พ.ศ.
๒๕๒๒[๔๕]
 
มาตรา
๒ 
พระราชบัญญัตินี้ให้ใช้บังคับตั้งแต่เมื่อพ้นกำหนดสามสิบวันนับแต่วันประกาศในราชกิจจานุเบกษาเป็นต้นไป
 
หมายเหตุ
:- เหตุผลในการประกาศใช้พระราชบัญญัติฉบับนี้ คือ
โดยที่คำสั่งของคณะปฏิรูปการปกครองแผ่นดิน ฉบับที่ ๔๔ ลงวันที่ ๒๑ ตุลาคม พ.ศ.
๒๕๑๙ ได้แก้ไขเพิ่มเติมพระราชบัญญัติอาวุธปืน เครื่องกระสุนปืน วัตถุระเบิด
ดอกไม้เพลิง และสิ่งเทียมอาวุธปืน พ.ศ. ๒๔๙๐
ให้หน่วยราชการและรัฐวิสาหกิจสามารถมีและใช้อาวุธปืนได้เพื่อป้องกันทรัพย์สินอันใช้เพื่อประโยชน์สาธารณะและเป็นการลดภาระหน้าที่ของราชการตำรวจหรือทหาร
และได้เปลี่ยนแปลงอัตราโทษตามกฎหมายเดิมให้สูงเพิ่มขึ้น
การแก้ไขเพิ่มเติมในครั้งนั้นมีรายละเอียดต่าง ๆ
ที่ไม่รัดกุมเพียงพอทำให้ไม่สามารถออกกฎกระทรวงกำหนดรายละเอียดเกี่ยวกับชนิด ขนาด
จำนวน การมีและใช้ การเก็บรักษา การพาติดตัว การซ่อมแซม ฯลฯ
และการอื่นอันจำเป็นเกี่ยวกับอาวุธปืน เครื่องกระสุนปืน วัตถุระเบิด ดอกไม้เพลิง
และสิ่งเทียมอาวุธปืน เพื่อที่จะให้หน่วยราชการและรัฐวิสาหกิจบางประเภทสามารถมีและใช้ได้
ซึ่งอาจทำให้หน่วยราชการและรัฐวิสาหกิจต่าง ๆ
มีและใช้อาวุธปืนโดยไม่มีมาตรการควบคุมที่เหมาะสม และนอกจากนั้น
ในขณะนี้รัฐบาลได้ขยายโครงการให้ประชาชนเข้ามามีส่วนร่วมในการช่วยเหลือราชการของทหารและตำรวจมากขึ้น
เพื่อการป้องกันและรักษาความมั่นคงของประเทศและความสงบเรียบร้อยของประชาชนให้ปลอดจากภัยต่าง
ๆ ที่กำลังคุกคามอยู่
สมควรให้ประชาชนผู้ให้ความร่วมมือแก่ทางราชการดังกล่าวสามารถมีและใช้อาวุธบางประเภทและอาจพาติดตัวได้ตามความเหมาะสม
โดยไม่จำต้องอยู่ในกฎเกณฑ์ที่ใช้บังคับสำหรับประชาชนทั่วไป
อนึ่งการแก้ไขเพิ่มเติมโดยคำสั่งของคณะปฏิรูปการปกครองแผ่นดินดังกล่าวได้กำหนดโทษอาญาแก่การกระทำบางอย่างไว้สูงเกินความจำเป็น
สมควรแก้ไขเสียใหม่ให้เหมาะสมแก่ความร้ายแรงแห่งการกระทำความผิด
และโดยที่การกำหนดหลักการให้กำหนดประเภทของอาวุธว่าอาวุธใดเป็นของสำหรับใช้เฉพาะในการสงครามนั้นไม่สะดวกแก่ทางปฏิบัติ
เพราะอาวุธต่าง ๆ มีมากมายหลายประเภทเกินกว่าที่จะกำหนดให้ครบถ้วนได้
สมควรเปลี่ยนแปลงหลักการใหม่โดยให้กำหนดแต่เฉพาะอาวุธปืน เครื่องกระสุนปืน
และวัตถุระเบิดที่เอกชนอาจมีได้แทนการกำหนดอาวุธให้เป็นอาวุธที่ใช้เฉพาะในราชการสงคราม
และในประการสุดท้าย โดยที่กิจการอันเกี่ยวกับอาวุธที่เอกชนไม่อาจมีหรือกระทำได้
ตลอดจนการให้กระทรวงทบวงกรมและรัฐวิสาหกิจต่าง ๆ มีและใช้อาวุธได้นั้น
เป็นกรณีที่มีความสำคัญต่อความมั่นคงของประเทศ  ดังนั้น สมควรให้รัฐมนตรีว่าการกระทรวงกลาโหม
เข้ามามีส่วนในการควบคุมกิจการดังกล่าวโดยเป็นรัฐมนตรีผู้รักษาการตามกฎหมายนี้ด้วย
 จึงจำเป็นต้องตราพระราชบัญญัตินี้ขึ้น
 
พระราชบัญญัติอาวุธปืน
เครื่องกระสุนปืน วัตถุระเบิด ดอกไม้เพลิง และสิ่งเทียมอาวุธปืน (ฉบับที่ ๘) พ.ศ.
๒๕๓๐[๔๖]
 
มาตรา
๔  ผู้ใดมีอาวุธปืน เครื่องกระสุนปืน
หรือวัตถุระเบิด นอกจากที่กำหนดไว้ในกฎกระทรวงที่ออกตามมาตรา ๕๕ ถ้าได้นำอาวุธปืน
เครื่องกระสุนปืนหรือวัตถุระเบิดดังกล่าวมามอบให้นายทะเบียนท้องที่
ภายในกำหนดเก้าสิบวันนับแต่วันที่พระราชบัญญัตินี้ใช้บังคับ ผู้นั้นไม่ต้องรับโทษ
ความในวรรคหนึ่ง
มิให้ใช้บังคับแก่ผู้กระทำความผิดที่ถูกจับกุมและอยู่ในระหว่างการสอบสวนหรือระหว่างที่คดียังไม่ถึงที่สุด
ในวันที่พระราชบัญญัตินี้ใช้บังคับ
อาวุธปืน
เครื่องกระสุนปืน หรือวัตถุระเบิดที่นำมาส่งมอบตามวรรคหนึ่ง
ทางราชการไม่จำต้องชดใช้ราคา
 
มาตรา
๕  ให้รัฐมนตรีว่าการกระทรวงมหาดไทยรักษาการตามพระราชบัญญัตินี้
 
หมายเหตุ
:- เหตุผลในการประกาศใช้พระราชบัญญัติฉบับนี้ คือ
เนื่องจากปัจจุบันมีการนำอาวุธที่ใช้เฉพาะในการสงครามหรืออาวุธที่กฎหมายไม่อนุญาตให้มีและใช้
มาใช้ในการประกอบอาชญากรรมเพิ่มขึ้นเป็นลำดับซึ่งอาวุธดังกล่าวมีประสิทธิภาพในการทำลายสูง
ก่อให้เกิดความหวาดกลัวแก่ประชาชน
ประกอบกับกฎหมายที่ใช้อยู่ในปัจจุบันกำหนดโทษผู้มีและใช้อาวุธดังกล่าวไว้ต่ำ  ดังนั้น เพื่อปราบปรามผู้ครอบครองอาวุธเหล่านี้ให้สิ้นไป
สมควรเปลี่ยนแปลงบทกำหนดโทษเสียใหม่และยกเว้นโทษให้แก่ผู้มีอาวุธดังกล่าวที่นำอาวุธนั้น
ๆ มามอบให้แก่นายทะเบียนท้องที่ภายในเวลาที่กำหนด  จึงจำเป็นต้องตราพระราชบัญญัตินี้
 
พระราชบัญญัติอาวุธปืน
เครื่องกระสุนปืน วัตถุระเบิด ดอกไม้เพลิง และสิ่งเทียมอาวุธปืน (ฉบับที่ ๙) พ.ศ.
๒๕๔๓[๔๗]
 
หมายเหตุ
:- เหตุผลในการประกาศใช้พระราชบัญญัติฉบับนี้ คือ
โดยที่อัตราค่าธรรมเนียมใบอนุญาตให้มีและใช้อาวุธปืนและใบอนุญาตให้มีอาวุธปืนติดตัว
ได้ใช้บังคับมาเป็นเวลานาน
ทำให้อัตราค่าธรรมเนียมไม่เหมาะสมกับสภาวการณ์ในปัจจุบัน
สมควรแก้ไขเพิ่มเติมอัตราค่าธรรมเนียมดังกล่าวให้เหมาะสมยิ่งขึ้น  จึงจำเป็นต้องตราพระราชบัญญัตินี้
 
ประกาศคณะรักษาความสงบแห่งชาติฉบับที่ ๘๗/๒๕๕๗ เรื่อง
การแก้ไขเพิ่มเติมผู้รักษาการตามกฎหมายที่เกี่ยวข้องกับอำนาจหน้าที่ของเจ้าพนักงานตำรวจ
ลงวันที่ ๑๐ กรกฎาคม พุทธศักราช ๒๕๕๗[๔๘]
 
ข้อ ๔  ให้บรรดา
กฎกระทรวง กฎ ระเบียบ ข้อบังคับ ประกาศ หรือคำสั่ง ที่ออกตามพระราชบัญญัติตามข้อ ๑
ข้อ ๒ และข้อ ๓ ที่ใช้บังคับอยู่ในวันก่อนวันที่ประกาศนี้ใช้บังคับ
ยังคงใช้บังคับได้ต่อไปจนกว่าจะมีการแก้ไขเพิ่มเติม
 
 
 
 
สัญชัย/ปรับปรุง
๒๓ กรกฎาคม ๒๕๕๐
 
พิมลกร/ปรับปรุง
๑๔ พฤศจิกายน
๒๕๕๖
วิชพงษ์/ตรวจ
๓ มีนาคม ๒๕๕๗
 
จุฑามาศ/เพิ่มเติม
๔ สิงหาคม ๒๕๕๗
 
จุฑามาศ/ปรับปรุง
๒๔ พฤศจิกายน
๒๕๕๙
 





[๑]
ราชกิจจานุเบกษา เล่ม ๖๔/ตอนที่ ๔๒/หน้า ๕๕๖/๙ กันยายน ๒๔๙๐


[๒] มาตรา ๔ (๑) แก้ไขเพิ่มเติมโดยพระราชบัญญัติอาวุธปืน
เครื่องกระสุนปืน วัตถุระเบิด ดอกไม้เพลิง และสิ่งเทียมอาวุธปืน (ฉบับที่ ๓) พ.ศ.
๒๕๐๑


[๓] มาตรา ๔ (๒) แก้ไขเพิ่มเติมโดยพระราชบัญญัติอาวุธปืน
เครื่องกระสุนปืน วัตถุระเบิด ดอกไม้เพลิง และสิ่งเทียมอาวุธปืน (ฉบับที่ ๓) พ.ศ.
๒๕๐๑


[๔] มาตรา ๔ (๓) แก้ไขเพิ่มเติมโดยพระราชบัญญัติอาวุธปืน
เครื่องกระสุนปืน วัตถุระเบิด ดอกไม้เพลิง และสิ่งเทียมอาวุธปืน (ฉบับที่ ๓) พ.ศ.
๒๕๐๑


[๕] มาตรา
๕ แก้ไขเพิ่มเติมโดยพระราชบัญญัติอาวุธปืน เครื่องกระสุนปืน วัตถุระเบิด
ดอกไม้เพลิง และสิ่งเทียมอาวุธปืน (ฉบับที่ ๗) พ.ศ. ๒๕๒๒


[๖] มาตรา
๖ แก้ไขเพิ่มเติมโดยพระราชบัญญัติอาวุธปืน เครื่องกระสุนปืน วัตถุระเบิด
ดอกไม้เพลิง และสิ่งเทียมอาวุธปืน (ฉบับที่ ๗) พ.ศ. ๒๕๒๒


[๗] มาตรา
๖ วรรคหนึ่ง แก้ไขเพิ่มเติมโดยประกาศคณะรักษาความสงบแห่งชาติฉบับที่
๘๗/๒๕๕๗ เรื่อง
การแก้ไขเพิ่มเติมผู้รักษาการตามกฎหมายที่เกี่ยวข้องกับอำนาจหน้าที่ของเจ้าพนักงานตำรวจ
ลงวันที่ ๑๐ กรกฎาคม
พุทธศักราช ๒๕๕๗


[๘] มาตรา
๖ วรรคสอง แก้ไขเพิ่มเติมโดยประกาศคณะรักษาความสงบแห่งชาติฉบับที่
๘๗/๒๕๕๗ เรื่อง
การแก้ไขเพิ่มเติมผู้รักษาการตามกฎหมายที่เกี่ยวข้องกับอำนาจหน้าที่ของเจ้าพนักงานตำรวจ
ลงวันที่ ๑๐ กรกฎาคม
พุทธศักราช ๒๕๕๗


[๙] มาตรา
๘ ทวิ เพิ่มโดยคำสั่งของคณะปฏิรูปการปกครองแผ่นดิน ฉบับที่ ๔๔ ลงวันที่ ๒๑ ตุลาคม
พ.ศ. ๒๕๑๙


[๑๐] มาตรา
๘ ทวิ วรรคสาม แก้ไขเพิ่มเติมโดยพระราชบัญญัติอาวุธปืน เครื่องกระสุนปืน
วัตถุระเบิด ดอกไม้เพลิง และสิ่งเทียมอาวุธปืน (ฉบับที่ ๗) พ.ศ. ๒๕๒๒


[๑๑] มาตรา
๑๓ วรรคสอง เพิ่มโดยคำสั่งของคณะปฏิรูปการปกครองแผ่นดิน ฉบับที่ ๔๔ ลงวันที่ ๒๑
ตุลาคม พ.ศ. ๒๕๑๙


[๑๒] มาตรา
๒๒ แก้ไขเพิ่มเติมโดยคำสั่งของคณะปฏิรูปการปกครองแผ่นดิน ฉบับที่ ๔๔ ลงวันที่ ๒๑
ตุลาคม พ.ศ. ๒๕๑๙


[๑๓] มาตรา
๕๕ แก้ไขเพิ่มเติมโดยพระราชบัญญัติอาวุธปืน เครื่องกระสุนปืน วัตถุระเบิด
ดอกไม้เพลิง และสิ่งเทียมอาวุธปืน (ฉบับที่ ๗) พ.ศ. ๒๕๒๒


[๑๔] มาตรา
๗๒ แก้ไขเพิ่มเติมโดยคำสั่งของคณะปฏิรูปการปกครองแผ่นดิน ฉบับที่ ๔๔ ลงวันที่ ๒๑
ตุลาคม พ.ศ. ๒๕๑๙


[๑๕] มาตรา
๗๒ วรรคสี่ เพิ่มโดยพระราชบัญญัติอาวุธปืน เครื่องกระสุนปืน วัตถุระเบิด
ดอกไม้เพลิง และสิ่งเทียมอาวุธปืน (ฉบับที่ ๗) พ.ศ. ๒๕๒๒


[๑๖] มาตรา ๗๒ ทวิ
แก้ไขเพิ่มเติมโดยคำสั่งของคณะปฏิรูปการปกครองแผ่นดิน ฉบับที่ ๔๔ ลงวันที่ ๒๑
ตุลาคม พ.ศ. ๒๕๑๙


[๑๗] มาตรา
๗๓ แก้ไขเพิ่มเติมโดยคำสั่งของคณะปฏิรูปการปกครองแผ่นดิน ฉบับที่ ๔๔ ลงวันที่ ๒๑
ตุลาคม พ.ศ. ๒๕๑๙


[๑๘] มาตรา ๗๓ ทวิ แก้ไขเพิ่มเติมโดยคำสั่งของคณะปฏิรูปการปกครองแผ่นดิน
ฉบับที่ ๔๔ ลงวันที่ ๒๑ ตุลาคม พ.ศ. ๒๕๑๙


[๑๙] มาตรา
๗๔ แก้ไขเพิ่มเติมโดยคำสั่งของคณะปฏิรูปการปกครองแผ่นดิน ฉบับที่ ๔๔ ลงวันที่ ๒๑
ตุลาคม พ.ศ. ๒๕๑๙


[๒๐] มาตรา
๗๕ แก้ไขเพิ่มเติมโดยคำสั่งของคณะปฏิรูปการปกครองแผ่นดิน ฉบับที่ ๔๔ ลงวันที่ ๒๑
ตุลาคม พ.ศ. ๒๕๑๙


[๒๑] มาตรา
๗๖ แก้ไขเพิ่มเติมโดยคำสั่งของคณะปฏิรูปการปกครองแผ่นดิน ฉบับที่ ๔๔ ลงวันที่ ๒๑
ตุลาคม พ.ศ. ๒๕๑๙


[๒๒] มาตรา
๗๗ แก้ไขเพิ่มเติมโดยคำสั่งของคณะปฏิรูปการปกครองแผ่นดิน ฉบับที่ ๔๔ ลงวันที่ ๒๑
ตุลาคม พ.ศ. ๒๕๑๙


[๒๓] มาตรา
๗๘ แก้ไขเพิ่มเติมโดยพระราชบัญญัติอาวุธปืน เครื่องกระสุนปืน วัตถุระเบิด
ดอกไม้เพลิง และสิ่งเทียมอาวุธปืน (ฉบับที่ ๘) พ.ศ. ๒๕๓๐


[๒๔] มาตรา
๗๙ แก้ไขเพิ่มเติมโดยคำสั่งของคณะปฏิรูปการปกครองแผ่นดิน ฉบับที่ ๔๔ ลงวันที่ ๒๑
ตุลาคม พ.ศ. ๒๕๑๙


[๒๕] มาตรา
๘๐ แก้ไขเพิ่มเติมโดยคำสั่งของคณะปฏิรูปการปกครองแผ่นดิน ฉบับที่ ๔๔ ลงวันที่ ๒๑
ตุลาคม พ.ศ. ๒๕๑๙


[๒๖] มาตรา
๘๑ แก้ไขเพิ่มเติมโดยคำสั่งของคณะปฏิรูปการปกครองแผ่นดิน ฉบับที่ ๔๔ ลงวันที่ ๒๑
ตุลาคม พ.ศ. ๒๕๑๙


[๒๗] มาตรา
๘๒ แก้ไขเพิ่มเติมโดยคำสั่งของคณะปฏิรูปการปกครองแผ่นดิน ฉบับที่ ๔๔ ลงวันที่ ๒๑
ตุลาคม พ.ศ. ๒๕๑๙


[๒๘] มาตรา
๘๓ แก้ไขเพิ่มเติมโดยพระราชบัญญัติอาวุธปืน เครื่องกระสุนปืน วัตถุระเบิด
ดอกไม้เพลิง และสิ่งเทียมอาวุธปืน (ฉบับที่ ๗) พ.ศ. ๒๕๒๒


[๒๙] มาตรา
๘๔ แก้ไขเพิ่มเติมโดยคำสั่งของคณะปฏิรูปการปกครองแผ่นดิน ฉบับที่ ๔๔ ลงวันที่ ๒๑
ตุลาคม พ.ศ. ๒๕๑๙


[๓๐] มาตรา
๘๕ แก้ไขเพิ่มเติมโดยคำสั่งของคณะปฏิรูปการปกครองแผ่นดิน ฉบับที่ ๔๔ ลงวันที่ ๒๑
ตุลาคม พ.ศ. ๒๕๑๙


[๓๑]
อัตราค่าธรรมเนียม ลำดับที่ ๑ แก้ไขเพิ่มเติมโดยพระราชบัญญัติอาวุธปืน
เครื่องกระสุนปืน วัตถุระเบิด ดอกไม้เพลิง และสิ่งเทียมอาวุธปืน (ฉบับที่ ๓) พ.ศ.
๒๕๐๑


[๓๒]
อัตราค่าธรรมเนียม ลำดับที่ ๒ แก้ไขเพิ่มเติมโดยพระราชบัญญัติอาวุธปืน
เครื่องกระสุนปืน วัตถุระเบิด ดอกไม้เพลิง และสิ่งเทียมอาวุธปืน (ฉบับที่ ๓) พ.ศ.
๒๕๐๑


[๓๓]
อัตราค่าธรรมเนียม ลำดับที่ ๖ แก้ไขเพิ่มเติมโดยพระราชบัญญัติอาวุธปืน
เครื่องกระสุนปืน วัตถุระเบิด ดอกไม้เพลิง และสิ่งเทียมอาวุธปืน (ฉบับที่ ๙) พ.ศ.
๒๕๔๓


[๓๔]
อัตราค่าธรรมเนียม ลำดับที่ ๗ แก้ไขเพิ่มเติมโดยพระราชบัญญัติอาวุธปืน
เครื่องกระสุนปืน วัตถุระเบิด ดอกไม้เพลิง และสิ่งเทียมอาวุธปืน (ฉบับที่ ๙) พ.ศ.
๒๕๔๓


[๓๕]
อัตราค่าธรรมเนียม ลำดับที่ ๙ แก้ไขเพิ่มเติมโดยพระราชบัญญัติอาวุธปืน
เครื่องกระสุนปืน วัตถุระเบิด ดอกไม้เพลิง และสิ่งเทียมอาวุธปืน (ฉบับที่ ๓) พ.ศ.
๒๕๐๑


[๓๖]
อัตราค่าธรรมเนียม ลำดับที่ ๑๗ แก้ไขเพิ่มเติมโดยพระราชบัญญัติอาวุธปืน
เครื่องกระสุนปืน วัตถุระเบิด ดอกไม้เพลิง และสิ่งเทียมอาวุธปืน (ฉบับที่ ๓) พ.ศ.
๒๕๐๑


[๓๗]
อัตราค่าธรรมเนียม ลำดับที่ ๑๘ แก้ไขเพิ่มเติมโดยพระราชบัญญัติอาวุธปืน
เครื่องกระสุนปืน วัตถุระเบิด ดอกไม้เพลิง และสิ่งเทียมอาวุธปืน (ฉบับที่ ๓) พ.ศ.
๒๕๐๑


[๓๘]
อัตราค่าธรรมเนียม ลำดับที่ ๑๙ แก้ไขเพิ่มเติมโดยพระราชบัญญัติอาวุธปืน
เครื่องกระสุนปืน วัตถุระเบิด ดอกไม้เพลิง และสิ่งเทียมอาวุธปืน (ฉบับที่ ๓) พ.ศ.
๒๕๐๑


[๓๙]
ราชกิจจานุเบกษา เล่ม ๖๕/ตอนที่ ๕/หน้า ๓๐/๒๗ มกราคม ๒๔๙๑


[๔๐]
ราชกิจจานุเบกษา เล่ม ๗๕/ตอนที่ ๗๒/หน้า ๔๔๙/๑๖ กันยายน ๒๕๐๑


[๔๑]
ราชกิจจานุเบกษา เล่ม ๘๔/ตอนที่ ๙๓/หน้า ๗๗๑/๓ ตุลาคม ๒๕๑๐


[๔๒]
ราชกิจจานุเบกษา เล่ม ๙๑/ตอนที่ ๑๐๙/ฉบับพิเศษ หน้า ๒๒/๒๖ มิถุนายน ๒๕๑๗


[๔๓]
ราชกิจจานุเบกษา เล่ม ๙๒/ตอนที่ ๑๗๔/ฉบับพิเศษ หน้า ๑/๒๙ สิงหาคม ๒๕๑๘


[๔๔]
ราชกิจจานุเบกษา เล่ม ๙๓/ตอนที่ ๑๓๔/ฉบับพิเศษ หน้า ๖๑/๒๑ ตุลาคม ๒๕๑๙


[๔๕]
ราชกิจจานุเบกษา เล่ม ๙๖/ตอนที่ ๒๘/ฉบับพิเศษ หน้า ๑๓/๑ มีนาคม ๒๕๒๒


[๔๖]
ราชกิจจานุเบกษา เล่ม ๑๐๔/ตอนที่ ๑๔๑/ฉบับพิเศษ หน้า ๒๒/๒๔ กรกฎาคม ๒๕๓๐


[๔๗]
ราชกิจจานุเบกษา เล่ม ๑๑๗/ตอนที่ ๙๒ ก/หน้า ๔/๑๑ ตุลาคม ๒๕๔๓


[๔๘] ราชกิจจานุเบกษา
เล่ม ๑๓๑/ตอนพิเศษ ๑๓๔ ง/หน้า ๑๘/๒๑ กรกฎาคม ๒๕๕๗




